{"Celsus": ["Ut alimenta sanis corporibus Agricultura, sic sanitatem  aegris Medicina promittit. Haec nusquam quidem non est:  siquidem etiam imperitissimae gentes herbas, aliaque promta in auxilium vulnerum morborumque noverunt.\n\t\t\t\t\t\tVerum tamen apud Graecos aliquanto magis, quam in ceteris nationibus, exculta est; ac ne apud hos quidem a prima origine, sed paucis ante nos saeculis; utpote quum vetustissimus auctor Aesculapius celebretur. Qui, quoniam adhuc  rudem et vulgarem hanc scientiam paulo subtilius excoluit,  in Deorum numerum receptus est.\n\t\t\t\t\t\tHujus deinde duo filii, Podalirius et Machaon, bello Trojano ducem Agamemnonem  sequuti, non mediocrem opem commilitonibus suis attulerunt.  Quos tamen Homerus, non in pestilentia, neque in variis  generibus morborum aliquid attulisse auxilii, sed vulneribus  tantummodo ferro et medicamentis mederi solitos esse, proposuit.\n\t\t\t\t\t\tEx quo apparet, has partes medicinae solas ab iis esse  tractatas, easque esse vetustissimas. Eodemque auctore disci  potest, morbos tum ad iram Deorum immortalium relatos esse,  et ab iisdem opem posci solitam. Verique simile est, inter nulla auxilia adversae valetudinis, plerumque tamen eam bonam  contigisse ob bonos mores, quos neque desidia, neque luxuria  vitiarant:\n\t\t\t\t\t\tsiquidem haec duo, corpora, prius in Graecia, deinde        apud nos, afflixerunt. Ideoque multiplex ista medicina, neque  olim [apud Graecos], neque apud alias gentes necessaria, vix  aliquos ex nobis ad senectutis principia perducit. Ergo  etiam post eos, de quibus retuli, nulli clari viri medicinam  exercuerunt; donec majore studio literarum disciplina agitari  coepit,\n\t\t\t\t\t\tquae, ut animo praecipue omnium necessaria, sic corpori inimica est. Primoque medendi scientia sapientiae pars  , ut et morborum curatio, et rerum naturae contemplatio sub iisdem auctoribus nata sit:\n\t\t\t\t\t\tscilicet iis hanc maxime  requirentibus, qui corporum suorum robora quieta cogitatione, nocturnaque vigilia minuerant. Ideoque multos ex sapientiae professoribus peritos ejus fuisse accepimus; clarissimos vero ex iis Pythagoram, et Empedoclem, et Democritum.\n\t\t\t\t\t\tHujus autem, ut quidam crediderunt, discipulus Hippocrates Cous, primus quidem ex omnibus memoria dignis, ab  studio sapientiae disciplinam hanc separavit, vir et arte et facundia insignis. Post quem Diocles Carystius, deinde Praxagoras et Chrysippus, tum Herophilus et Erasistratus sic artem hanc exercuerunt, ut etiam in diversas curandi vias processerint.\n\t\t\t\t\t\tIisdemque temporibus in tres partes medicina diducta est: ut una esset, quae victu; altera, quae medicamentis; tertia, quae manu mederetur. Primam  secundam  tertiam  Graeci  nominarunt. Ejus autem, quae victu morbos curat, longe clarissimi auctores, etiam altius quaedam agitare conati, rerum  quoque naturae sibi cognitionem vindicarunt, tamquam sine  ea trunca et debilis medicina esset.\n\t\t\t\t\t\tPost quos Serapion,  primus omnium, nihil hanc rationalem disciplinam pertinere  ad medicinam professus, in usu tantum et experimentis eam  posuit. Quem Apollonius, et Glaucias, et eliquanto post  Heraclides Tarentinus, et alii quoque non mediocres viri sequuti, ex ipsa professione se  appellaverunt.\n\t\t\t\t\t\tSic in duas partes ea quoque, quae victu curat, medicina divisa est, aliis rationalem artem, aliis usum tantum sibi vindicantibus: nullo vero quidquam post eos qui supra comprehensi sunt, agitante, nisi quod acceperat, donec Asclepiades  medendi rationem ex magna parte mutavit. Ex cujus successoribus Themison nuper ipse quoque quaedam in senectute        deflexit. Et per hos quidem maxime viros salutaris i ta nobis  professio increvit. Quoniam autem ex tribus medicinae partibus, ut difficillima,  sic etiam clarissima est ea, quae morbis [sc.] medetur,ante  omnia de hac dicendum est. Et quia prima in eo dissensio est,  quod alii sibi experimentorum tantummodo notitiam necessariam esse contendunt, alii, nisi corporum rerumque ratione  comperta, non satis potentem usum esse proponunt, indicandum est, quae maxime ex utraque parte dicantur, quo facilius  nostra quoque opinio interponi possit.\n\t\t\t\t\t\tIgitur ii, qui rationalem medicinam profitentur, haec necessaria esse proponunt:  abditarum et morbos continentium causarum notitiam, deinde  evidentium; post haec etiam naturalium actionum; novissime  partium interiorum.\n\t\t\t\t\t\tAbditas causas vocant, in quibus requiritur, ex quibus principiis nostra corpora sint, quid secundam,  quid adversam valetudinem faciat. Neque enim credunt, posse  eum scire, quomodo morbos curare conveniat, qui, unde hi  sint, ignoret; neque esse dubium, quin alia curatione opus  sit, si ex quatuor principiis) vel superans aliquid, vel deficiens adversam valetudinem creat; ut quidam ex sapientiae  professoribus dixerunt:\n\t\t\t\t\t\talia, si in humidis omne vitium est,  ut Herophilo visum est; alia, si in spiritu, ut Hippocrati [in  libro ]; alia, si sanguis in eas venas [], quae spiritui accommodatae sunt, transfunditur, et inflammationem, quam Graeci  nominant, excitat,  eaque inflammatio talem motum efficit, qualis in febre est, ut  Erasistrato placuit;\n\t\t\t\t\t\talia, si manantia corpuscula, per invisibilia foramina subsistendo, iter claudunt, ut Asclepiades contendit; eum vero recte curaturum, quem prima origo causae  non fefellerit. Neque vero infitiantur, experimenta quoque  esse necessaria; sed ne ad haec quidem aditum fieri potuisse,  nisi ab aliqua ratione, contendunt;\n\t\t\t\t\t\tnon enim quidlibet antiquiores viros aegris inculcasse, sed cogitasse, quid maxime  conveniret, et id usu explorasse, quo ante conjectura aliqua  duxisset; neque interesse, an nunc jam pleraque explorata  sint, si a consilio tamen coeperunt. Et id quidem in multis ita        se habere. Saepe vero etiam nova incidere genera morborum,  in quibus nihil adhuc usus ostenderit, et ideo necessarium  sit animadvertere, unde ea coeperint; sine quo nemo reperire  mortalium possit, cur hoc, quam illo, potius utatur. Et ob  haec quidem in obscuro positas causas persequuntur.\n\t\t\t\t\t\tEvidentes vero eas appellant, in quibus quaerunt, initium morbi  calor attulerit, an frigus; fames, an satietas; et quae similia  sunt; occursurum enim vitio dicunt eum, qui originem non ignorarit.\n\t\t\t\t\t\tNaturales vero corporis actiones appellant, per quas  spiritum trahimus et emittimus; cibum potionemque et assumimus et concoquimus: itemque per quas eadem haec in omnes membrorum partes digeruntur. Tum requirunt etiam, quare  venae nostrae modo submittant se, modo attollant; quae ratio  somni, quae vigiliae sit: sine quorum notitia neminem putant  vel occurrere, vel mederi morbis inter haec nascentibus posse.\n\t\t\t\t\t\tEx quibus quia maxime pertinere ad rem concoctio videtur,  huic potissimum insistent; et, duce alii Erasistrato, teri cibum  in ventre contendunt; alii, Plistonico Praxagorae discipulo,  putrescere; alii credunt Hippocrati, per calorem cibos concoqui: acceduntque Asclepiadis aemuli, qui, omnia ista vana et  supervacua esse, proponunt: nihil enim concoqui, sed crudam  materiam, sicut assumta est, in corpus omne diduci.\n\t\t\t\t\t\tEt haec  quidem inter eos parum constant: illud vero convenit, alium  dandum cibum laborantibus, si hoc; alium, si illud verum est.  Nam si teritur intus, eum quaerendum esse, qui facillime teri  possit; si putrescit, eum, in quo hoc expeditissimum est; si  calor concoquit, eum, qui maxime calorem movet:\n\t\t\t\t\t\tat nihil  ex his esse quaerendum, si nihil concoquitur; ea vero sumenda, quae maxime manent qualia assumta sunt. Eademque  ratione, quum spiritus gravis est, quum somnus aut vigilia  urget, eum mederi posse arbitrantur, qui prius illa ipsa qualiter eveniant, perceperit.\n\t\t\t\t\t\tPraeter haec quum in interioribus  partibus et dolores et morborum varia genera nascantur, neminem putant his adhibere posse remedia, qui ipsas ignoret.  Necessarium ergo esse incidere corpora mortuorum, eorumque viscera atque intestina scrutari; longeque optime fecisse  Herophilum et Erasistratum, qui nocentes homines, a regibus  ex carcere acceptos, vivos inciderint,\n\t\t\t\t\t\t considerarintque,        etiamnum spiritu remanente, ea, quae natura ante clausisset,  eorumque positum, colorem, figuram, magnitudinem, ordinem, duritiem, mollitiem, , contactum; processus  deinde singulorum et recessus, et sive quid inseritur alteri,  sive quid partem alterius in se recipit.\n\t\t\t\t\t\tNeque enim, quum  dolor intus incidit, scire quid doleat, eum, qui, qua parte  quodque viscus intestinumve sit, non cognoverit: neque curari id, quod aegrum est, posse ab eo, qui, quid sit, ignoret.  Et quum per vulnus alicujus viscera patefacta sunt, eum,  qui sanae cujusque colorem partis ignoret, nescire quid integrum, quid corruptum sit;\n\t\t\t\t\t\tita ne succurrere quidem posse  corruptis. Aptiusque extrinsecus imponi remedia, compertis interiorum et sedibus et figuris, cognitaque eorum magnitudine: similesque omnia, quae [intus] posita sunt, rationes  habere. Neque esse crudele, sicut plerique proponunt, hominum nocentium, et horum quoque paucorum, suppliciis, remedia populis innocentibus saeculorum omnium quaeri. Contra ii, qui se  ab experientia nominant,  evidentes quidem causas, ut necessarias, amplectuntur: obscurarum vero causarum et naturalium actionum quaestionem  ideo supervacuam esse contendunt, quoniam non comprehensibilis natura sit.\n\t\t\t\t\t\tNon posse vero comprehendi, patere ex  eorum, qui de his disputarunt, discordia; quum de ista re,  neque inter sapientiae professores, neque inter ipsos medicos conveniat. Cur enim potius aliquis Hippocrati credat,  quam Herophilo? cur huic potius, quam Asclepiadi?\n\t\t\t\t\t\tSi rationes sequi velit, omnium posse videri non improbabiles; si  curationes, ab omnibus his aegros perductos esse ad sanitatem. Ita neque disputationi, neque auctoritati cujusquam  fidem derogari oportuisse: etiam sapientiae studiosos maximos medicos esse, si ratiocinatio hoc faceret; nunc illis verba superesse, deesse medendi scientiam.\n\t\t\t\t\t\tDifferre quoque  pro natura locorum genera medicinae; et aliud opus esse  Romae, aliud in Aegypto, aliud in Gallia. Quod si morbos  eae causae facerent, quae ubique eaedem essent, remedia  quoque ubique eadem esse debuisse. Saepe etiam causas  apparere, ut puta lippitudinis, vulneris; neque ex his patere  medicinam.\n\t\t\t\t\t\tQuod si scientiam hanc non subjiciat evidens        causa, multo minus eam posse subjicere, quae in dubio est.  Quum igitur illa incerta, incomprehensibilis sit, a certis potius et exploratis petendum esse praesidium; id est, iis, quae  experientia in ipsis curationibus docuerit; sicut in ceteris  omnibus artibus;\n\t\t\t\t\t\tnam ne agricolam quidem aut gubernatorem disputatione, sed usu fieri. Ac nihil istas cogitationes  ad medicinam pertinere, eo quoque disci, quod qui diversa  de his senserint, ad eamdem tamen sanitatem homines perduxerint. Id enim fecisse, quia non ab obscuris causis, neque a naturalibus actionibus, quae apud eos diversae erant,  sed ab experimentis, prout cuique responderant, medendi  vias traxerint.\n\t\t\t\t\t\tNe inter initia quidem ab istis quaestionibus  deductam esse medicinam, sed ab experimentis. Aegrorum  enim, qui sine medicis erant, alios propter aviditatem primis  diebus protinus cibum assumsisse, alios propter fastidium abstinuisse; levatumque magis eorum morbum esse, qui abstinuerant.\n\t\t\t\t\t\tItemque alios in ipsa febre aliquid edisse, alios paulo  ante eam, alios post remissionem ejus; optime deinde iis cessisse, qui post finem febris id fecerant. Eademque ratione  alios inter principia protinus usos esse cibo pleniore, alios exiguo; gravioresque eos factos, qui se implerant.\n\t\t\t\t\t\tHaec similiaque quum quotidie inciderent, diligentes homines notasse,  quae plerumque melius responderent: deinde aegrotantibus  ea praecipere coepisse. Sic medicinam ortam, subinde aliorum salute, aliorum interitu, perniciosa discernentem a salutaribus.\n\t\t\t\t\t\tRepertis deinde jam remediis, homines de rationibus  eorum disserere coepisse: nec post rationem medicinam esse  inventam; sed post inventam medicinam rationem esse quaesitam. Requirere etiam ratio idem doceat quod experientia, an aliud: si idem, supervacuam esse; si aliud, etiam  contrariam. Primo tamen remedia exploranda summa cura  fuisse, nunc vero jam explorata esse; neque aut nova genera  morborum reperiri, aut novam desiderari medicinam.\n\t\t\t\t\t\tQuod si  jam incidat mali genus aliquod ignotum, non ideo tamen fore  medico de rebus cogitandum obscuris: sed eum protinus visurum, cui morbo id proximum sit; tentaturumque remedia similia illis, quae vicino malo saepe succurrerint, et per ejus similitudinem opem reperturum.\n\t\t\t\t\t\tNeque enim se dicere, consilio        medicum non egere, et irrationale animal hanc artem posse  praestare; sed has latentium rerum conjecturas ad rem non  pertinere; quia non intersit, quid morbum faciat, sed quid  tollat, neque quomodo, sed quid optime digeratur; sive hac  de causa concoctio incidat, sive de illa; et sive concoctio sit  illa, sive tantum digestio.\n\t\t\t\t\t\tNeque quaerendum esse quomodo  spiremus, sed quid gravem tardumque spiritum expediat; neque quid venas moveat, sed quid quaeque motus genera significent. Haec autem cognosci experimentis. Et in omnibus  ejusmodi cogitationibus in utramque partem disseri posse; itaque ingenium et facundiam vincere; morbos autem non eloquentia, sed remediis curari. Quae si quis elinguis usu discreta bene norit, hunc aliquanto majorem medicum futurum,  quam si sine usu linguam suam excoluerit.\n\t\t\t\t\t\tAtque ea quidem,  de quibus est dictum, supervacua esse tantummodo; id vero,  quod restat, etiam crudele: vivorum hominum alvum atque  praecordia incidi, et salutis humanae praesidem artem non solum pestem alicui, sed hanc etiam atrocissimam, inferre; quum  praesertim ex iis, quae tanta violentia quaerantur, alia non  possint omnino cognosci, alia possint etiam sine scelere.\n\t\t\t\t\t\t  Nam colorem, laevorem, mollitiem, duritiem, similiaque omnia, non  esse talia, inciso corpore, qualia integro fuerint: quia quum,  corporibus inviolatis, haec tamen metu, dolore, inedia, cruditate, lassitudine, mille aliis mediocribus affectibus saepe mutentur; multo magis verisimile est, interiora, quibus major  mollities, et lux ipsa nova sit, sub gravissimis vulneribus et  ipsa trucidatione mutari.\n\t\t\t\t\t\t  Neque quidquam esse stultius, quam  quale quid vivo homine est, tale existimare esse moriente,  imo jam mortuo; nam uterum\n\t\t\t\t\t\tquidem, qui minus  ad rem pertineat, spirante homine posse diduci: simul atque  vero ferrum ad praecordia accessit, et discissum transversum  septum est, quod membrana quadam superiores partes ab inferioribus diducit ( Graeci vocant), hominem protinus animam amittere: ita mortui demum praecordia et viscus  omne in conspectum latrocinantis medici dari necesse est tale,  quale mortui sit, non quale vivi fuit.\n\t\t\t\t\t\tItaque consequi medicum  ut hominem crudeliter jugulet, non ut sciat, qualia vivi viscera  habeamus. Si quid tamen sit, quod adhuc spirante homine        conspectui subjiciatur, id saepe casum offerre curantibus.  Interdum enim gladiatorem in arena, vel militem in acie, vel  viatorem a latronibus exceptum sic vulnerari, ut ejus interior  aliqua pars aperiatur, et in alio alia: ita sedem, positum, ordinem, figuram, similiaque alia cognoscere prudentem medicum, non caedem, sed sanitatem molientem; idque per misericordiam discere, quod alii dira crudelitate cognorint.\n\t\t\t\t\t\tOb  haec ne mortuorum quidem lacerationem necessariam esse,  quae, etsi non crudelis, tamen foeda sit; quum aliter pleraque in mortuis se habeant: quantum vero in vivis cognosci  potest, ipsa curatio ostendat. Quum haec per multa volumina, perque magnae contentionis disputationes a medicis saepe tractata sint atque tractentur: subjiciendum est, quae proxima vero videri possint. Ea  neque addicta alterutri opinioni sunt, neque ab utraque nimium  abhorrentia; media quodammodo inter diversas sententias:  quod in plurimis contentionibus deprehendere licet, sine ambitione verum scrutantibus, ut in hac ipsa re;\n\t\t\t\t\t\tnam quae demum causae, vel secundam valetudinem praestent, vel morbos  excitent; quomodo spiritus, aut cibus, vel trahatur, vel digeratur, ne sapientiae quidem professores scientia comprehendunt, sed conjectura persequuntur. Cujus autem rei non est  certa notitia, ejus opinio certum reperire remedium non potest.\n\t\t\t\t\t\tVerumque est, ad ipsam curandi rationem nihil plus conferre, quam experientiam. Quamquam igitur multa sint ad  ipsas artes proprie non pertinentia, tamen eas adjuvant, excitando artificis ingenium. Itaque ista quoque naturae rerum  contemplatio, quamvis non faciat medicum, aptiorem tamen  medicinae reddit. Verique simile est, et Hippocratem et Erasistratum et quicumque alii, non contenti febres et ulcera agitare, rerum quoque naturam ex aliqua parte scrutati sunt, non  ideo quidem medicos fuisse, verum ideo quoque majores medicos extitisse.\n\t\t\t\t\t\tRatione vero opus est ipsi medicinae, etsi  non inter obscuras causas, neque inter naturales actiones, tamen saepe; est enim haec ars conjecturalis; neque respondet ei plerumque non solum conjectura, sed etiam experientia.  Et interdum non febris, non cibus, non somnus subsequitur,  sicut assuevit.\n\t\t\t\t\t\tRarius, sed aliquando morbus quoque ipse        novus est: quem non incidere, manifeste falsum est; quum aetate  nostra quaedam, ex naturalibus partibus carne prolapsa et  arente, intra paucas horas expiraverit sic, ut nobilissimi medici neque genus mali, neque remedium invenerint.\n\t\t\t\t\t\tQuos eo  nihil tentasse judico, quia nemo in splendida persona periclitari conjectura sua voluerit, ne occidisse, nisi servasset, videretur: veri tamen simile est, potuisse aliquid cogitari, detracta tali verecundia; et fortasse responsurum fuisse id, quod  aliquis esset expertus.\n\t\t\t\t\t\tAd quod medicinae genus neque semper similitudo aliquid confert; et si quando confert, tamen id  ipsum rationale est, inter multa similia genera et morborum  et remediorum, cogitare, quo potissimum medicamento sit  utendum. Quum igitur talis res incidit, medicus aliquid oportet inveniat, quod non utique fortasse, sed saepius tamen  etiam respondeat.\n\t\t\t\t\t\tPetet autem novum quoque consilium non  ab rebus latentibus, istae enim dubiae et incertae sunt, sed ab  iis, quae explorari possunt, id est evidentibus causis. Interest  enim, fatigatio morbum, an sitis, an frigus, an calor, an vigilia,  an fames fecerit, an cibi vinique abundantia, an intemperantia libidinis.\n\t\t\t\t\t\tNeque ignorare hunc oportet, quae sit aegri  natura: humidum magis, an magis siccum corpus ejus sit;  validi nervi, an infirmi; frequens adversa valetudo, an rara;  eaque, quum est, vehemens esse soleat, an levis; brevis, an  longa: quod is vitae genus sit sequutus, laboriosum, an quietum; cum luxu, an cum frugalitate. Ex his enim, similibusque, saepe curandi nova ratio ducenda est. Quamvis ne haec quidem sic praeteriri debent, quasi nullam controversiam recipiant; nam et Erasistratus non ex his  fieri morbos dixit; quoniam et alii, et iidem alias post ista  non febricitarent: et quidam medici saeculi nostri, sub auctore, ut ipsi videri volunt, Themisone, contendunt, nullius  causae notitiam quidquam ad curationes pertinere; satisque  esse, quaedam  morborum intueri.\n\t\t\t\t\t\tSiquidem horum tria genera esse, unum adstrictum,. alterum fluens, tertium mixtum. Nam modo parum excernere aegros, modo  nimium; modo alia parte parum, alia nimium. Haec autem  genera morborum modo acuta esse, modo longa; et modo increscere, modo consistere, modo minui.\n\t\t\t\t\t\tCognito igitur eo,        quod ex his est, si corpus adstrictum est, digerendum esse;  si profluvio laborat, continendum; si mixtum vitium habet,  occurrendum subinde vehementiori malo. Et aliter acutis morbis medendum, aliter vetustis, aliter increscentibus, aliter subsistentibus, aliter jam ad sanitatem inclinatis.\n\t\t\t\t\t\tHorum observationem medicinam esse; quam ita finiunt, ut quasi viam  quamdam, quam  Graeci norninant, eorumque, quae  in morbis communia sunt, contemplatricem esse contendant.  Ac neque rationalibus se, neque experimenta tantum spectantibus adnumerari volunt: quum ab illis eo nomine dissentiant,  quod in conjectura rerum latentium nolunt esse medicinam;  ab his eo, quod parum artis esse in observatione experimentorum credunt.\n\t\t\t\t\t\tQuod ad Erasistratum pertinet, primum ipsa  evidentia ejus opinioni repugnat; quia raro, nisi post horum  aliquid, morbus venit. Deinde non sequitur, ut quod alium  non afficit, aut eumdem alias, id ne alteri quidem, aut eidem  tempore alio noceat. Possunt enim quaedam subesse corpori, vel ex infirmitate ejus, vel ex aliquo affectu, quae vel  in alio non sunt, vel in hoc alias non fuerunt; eaque per se  non tanta, ut concitent morbum, tamen obnoxium magis aliis  injuriis corpus efficiant.\n\t\t\t\t\t\tQuod si contemplationem rerum naturae, quam non temere medici sibi vindicant, satis comprehendisset, etiam illud scisset, nihil omnino ob unam causam  fieri, sed id pro causa apprehendi, quod contulisse plurimum  videtur. Potest autem id, dum solum est, non movere, quod  junctum aliis maxime movet.\n\t\t\t\t\t\tAccedit ad haec, quod ne ipse  quidem Erasistratus, qui transfuso in arterias sanguine febrem  fieri dicit, idque nimis repleto corpore incidere, reperit, cur  ex duobus aeque repletis, alter in morbum incident, alter  omni periculo vacarit; quod quotidie fieri apparet.\n\t\t\t\t\t\tEx quo  disci potest, ut vera sit illa transfusio, tamen illam non per  se, quum plenum corpus est, fieri, sed quum horum aliquid  accesserit.\n\t\t\t\t\t\tThemisonis vero aemuli, si perpetua, quae promittunt, habent, magis etiam quam ulli, rationales sunt. Neque enim, si quis non omnia tenet, quae rationalis alius probat, protinus alio novo nomine artis indiget; si modo, quod  primum est, non memoriae soli, sed rationi quoque insistit.\n\t\t\t\t\t\t  Sin, quod vero propius est, vix ulla perpetua praecepta        medicinalis ars recipit, idem sunt, quod ii, quos  experimenta sola sustinent: eo magis, quoniam, compresserit  aliquem morbus, an fuderit, quilibet etiam imperitissimus videt:  quid autem compressum corpus resolvat, quid solutum teneat,  si a ratione tractum est, rationalis est medicus; si, ut ei qui se  rationalem negat, confiteri necesse est, ab experientia, empiricus.\n\t\t\t\t\t\tIta apud eum morbi cognitio extra artem, medicina  intra usum est. Neque adjectum quidquam empiricorum professioni, sed demtum est; quoniam illi multa circumspiciunt,  hi tantum facillima, et non plus, quam vulgaria;\n\t\t\t\t\t\tnam et ii,  qui pecoribus ac iumentis medentur, quum propria cujusque  ex mutis animalibus nosse non possint, communibus tantummodo insistunt; et exterae gentes, quum subtilem medicinae  rationem non noverint, communia tantum vident; et qui ampla valetudinaria nutriunt, quia singulis summa cura consulere non sustinent, ad communia ista confugiunt.\n\t\t\t\t\t\tNeque, hercules, istud antiqui medici nescierunt, sed his contenti non  fuerunt. Ergo etiam vetustissimus auctor Hippocrates\n\t\t\t\t\t\tdixit, mederi oportere et communia et propria intuentem. Ac ne isti quidem ipsi intra suam professionem  consistere ullo modo possunt: siquidem et compressorum et  fluentium morborum genera diversa sunt; faciliusque id in iis,  quae fluunt, inspici potest.\n\t\t\t\t\t\tAliud est enim sanguinem, aliud  bilem, aliud cibum vomere; aliud dejectionibus, aliud torminibus laborare; aliud sudore digeri, aliud tabe consumi. Atque in partes quoque humor erumpit, ut in oculos, auresque:  quo periculo nullum humanum membrum vacat. Nihil autem  horum sic, ut aliud, curatur.\n\t\t\t\t\t\tIta protinus in his a communi  fluentis morbi contemplatione ad propriam medicina descendit. Atque in hac quoque rursus alia proprietatis notitia saepe  necessaria est; quia non eadem omnibus, etiam in similibus  casibus, opitulantur: siquidem certae quaedam res sunt, quae  in pluribus ventrem aut adstringunt, aut resolvunt; inveniuntur tamen, in quibus aliter, atque in ceteris, id eveniat. In  his ergo communium inspectio contraria est, propriorum tantum salutaris.\n\t\t\t\t\t\tEt causae quoque aestimatio saepe morbum  solvit. Ergo etiam ingeniosissimus saeculi nostri medicus,  quem nuper vidimus, Cassius, febricitanti cuidam, et magna        siti affecto, quum post ebrietatem eum premi coepisse cognosset, aquam frigidam ingessit. Qua ille epota, quum vini  vim miscendo fregisset, protinus febrem somno et sudore  discussit.\n\t\t\t\t\t\tQuod auxilium medicus opportune providit, non  ex eo, quod aut adstrictum corpus erat, aut fluebat; sed ex ea  causa, quae ante praecesserat. Estque etiam proprium aliquid et loci et temporis istis quoque auctoribus: qui quum  disputant, quemadmodum sanis hominibus agendum sit, praecipiunt, ut gravibus aut locis aut temporibus magis vitetur frigus, aestus, satietas, labor, libido; magisque ut conquiescat  iisdem locis aut temporibus, si quis gravitatem corporis sentit; ac neque vomitu stomachum, neque purgatione alvum  sollicitet.\n\t\t\t\t\t\tQuae vera quidem sunt; a communibus tamen ad  quaedam propria descendunt. Nisi persuadere nobis volunt,  sanis quidem considerandum esse, quod coelum, quod tempus anni sit; aegris vero non esse: quibus tanto magis omnis  observatio necessaria est, quanto magis obnoxia offensis infirmitas est. Quin etiam morborum in iisdem hominibus aliae  atque aliae proprietates sunt; et qui secundis aliquando frustra curatus est, contrariis saepe restituitur.\n\t\t\t\t\t\tPlurimaque in  dando cibo discrimina reperiuntur: ex quibus contentus uno  ero. Nam famem facilius adolescens, quam puer;  facilius in denso coelo, quam in tenui; facilius hieme, quam  aestate; facilius uno cibo, quam prandio quoque assuetus;  facilius inexercitatus, quam exercitatus homo sustinet.\n\t\t\t\t\t\tSaepe  autem in eo magis necessaria cibi festinatio est, qui minus  inediam tolerat. Ob quae concipio, eum, qui propria non  novit, communia tantum intueri debere; eumque, qui nosse  propria potest, illa quidem non oportere negligere, sed his  quoque insistere. Ideoque, quum par scientia sit, utiliorem  tamen medicum esse amicum, quam extraneum. Igitur, ut ad propositum meum redeam, rationalem quidem puto medicinam esse debere: instrui vero ab evidentibus causis; obscuris omnibus, non a cogitatione artificis, sed  ab ipsa arte rejectis. Incidere autem vivorum corpora, et  crudele, et supervacuum est: mortuorum, discentibus necessarium; nam positum et ordinem nosse debent; quae cadavera melius, quam vivus et vulneratus homo, repraesentant.    \n\t\t\t\t\t\tSed et cetera, quae modo in vivis cognosci possunt, in ipsis  curationibus vulneratorum paulo tardius, sed aliquanto mitius  usus ipse monstrabit. His propositis, primum dicam, quemadmodum sanos agere conveniat: tum ad ea transibo, quae  ad morbos curationesque eorum pertinebunt. Sanus homo, qui et bene valet, et suae spontis est, nullis  obligare se legibus debet; ac neque medico, neque alipta  egere. Hunc oportet varium habere vitae genus: modo ruri  esse, modo in urbe, saepiusque in agro; , venari,  quiescere interdum, sed frequentius se exercere: siquidem  ignavia corpus hebetat, labor firmat;  illa maturam senectutem, hic longam adolescentiam reddit.\n\t\t\t\t\t\tProdest etiam interdum balneo, interdum aquis frigidis uti;  modo ungi, modo id ipsum negligere; nullum cibi genus fugere, quo populus utatur; interdum in convivio esse, interdum ab eo se retrahere; modo plus justo, modo non amplius  assumere; bis die potius, quam semel cibum capere, et semper quam , dummodo hunc concoquat.\n\t\t\t\t\t\tSed ut hujus generis exercitationes cibique necessarii sunt; sic athletici supervacui; nam et intermissus, propter civiles aliquas  necessitates, ordo exercitationis corpus affligit: et ea corpora, quae more eorum repleta sunt, celerrime et senescunt,  et aegrotant. Concubitus vero neque nimis concupiscendus, neque nimis pertimescendus est: rarus corpus excitat; frequens solvit. Quum autem frequens non numero sit, sed ratione aetatis et corporis, scire licet, eum non inutilem esse, quem corporis neque languor, neque dolor sequitur.\n\t\t\t\t\t\tIdem interdiu  pejor est, noctu tutior: ita tamen, si neque  cibus, neque hunc cum vigilia labor statim sequitur. Haec firmis servanda sunt; cavendumque, ne in secunda valetudine adversae  praesidia consumantur. At imbecillis (quo in numero magna pars urbanorum,  omnesque paene cupidi literarum sunt), observatio major necessaria est; ut, quod vel corporis, vel loci, vel studii ratio  detrahit, cura restituat.\n\t\t\t\t\t\tEx his igitur, qui bene concoxit,  mane tuto surget; qui parum, quiescere debet, et, si mane  surgendi necessitas fuerit, redormire: qui non concoxit, ex  toto conquiescere, ac neque labori se, neque exercitationi,  neque negotiis credere. Qui crudum sine praecordiorum dolore ructat, is ex intervallo aquam frigidam bibere, et se nihilo minus continere.\n\t\t\t\t\t\tHabitare vero aedificio lucido, perflatum aestivum, hibernum solem habente; cavere meridianum  solem, matutinum et vespertinum frigus; itemque auras fluminum atque stagnorum; minimeque, nubilo coelo, soli aperienti, se committere, ne modo frigus, modo calor moveat;  quae res maxime gravedines destillationesque concitat. Magis vero gravibus locis ista servanda sunt, in quibus etiam  pestilentiam faciunt.\n\t\t\t\t\t\tScire autem licet, integrum corpus esse,  quum quotidie mane urina alba, deinde rufa est: illud concoquere, hoc concoxisse significat. Ubi experrectus est aliquis, paulum intermittere: deinde, nisi hiems est, fovere os  multa aqua frigida debet.\n\t\t\t\t\t\tLongis diebus meridiari potius  ante cibum; sin minus, post eum: per hiemem potissimum totis noctibus conquiescere. Sin lucubrandum est, non post  cibum id facere, sed post concoctionem. Quem interdiu vel  domestica, vel civilia officia tenuerunt, huic tempus aliquod  servandum curationi corporis sui est. Prima autem ejus curatio, exercitatio est, quae semper antecedere cibum debet:  in eo, qui minus laboravit, et bene concoxit, amplior; in eo,  qui fatigatus est, et minus concoxit, remissior.\n\t\t\t\t\t\tCommode  vero exercent clara lectio, arma, pila, cursus, ambulatio; atque haec non utique plana, commodior est; siquidem melius  ascensus quoque et descensus cum quadam varietate corpus  movet; nisi tamen id perquam imbecillum est. Melior autem        est sub divo, quam in porticu; melior, si caput patitur, in  sole, quam in umbra; melior in umbra quam parietes aut viridia efficiunt, quam quae tecto subest; melior recta, quam  flexuosa.\n\t\t\t\t\t\tExercitationis autem plerumque finis esse debet  sudor, aut certe , quae citra fatigationem sit: idque  ipsum modo minus, modo magis faciendum est. Ac ne his  quidem, athletarum exemplo, vel certa esse lex, vel immodicus labor debet. Exercitationem recte sequitur modo unctio, vel in sole, vel ad ignem; modo balneum, sed conclavi  quam maxime et alto et lucido et spatioso. Ex his vero  neutrum semper fieri oportet; sed saepius alterutrum, pro  corporis natura. Post haec paulum conquiescere opus est.\n\t\t\t\t\t\tUbi ad cibum ventum est, numquam utilis est nimia satietas;  saepe inutilis nimia abstinentia; si qua intemperantia subest,  tutior est in potione, quam in esca. Cibus  a salsamentis, , similibusque rebus melius incipit:  tum caro assumenda est, quae assa optima, aut elixa est.\n\t\t\t\t\t\tCondita omnia duabus de causis inutilia sunt; quoniam et plus  propter dulcedinem assumitur, et quod modo par est, tamen  aegrius concoquitur. Secunda mensa bono stomacho nihil  nocet, in imbecillo coacescit. Si quis itaque hoc parum valet, palmulas, pomaque, et similia melius primo cibo assumit. Post multas potiones, quae aliquantum sitim excesserunt,  nihil edendum est: post satietatem, nihil agendum.\n\t\t\t\t\t\tUbi expletus est aliquis, facilius concoquit, si quidquid assumsit,  potione aquae frigidae includit, tum paulisper invigilat, deinde  bene dormit. Si quis interdiu se implevit, post cibum neque  frigori, neque aestui, neque labori se debet committere: neque enim tam facile haec inani corpore, quam repleto nocent.  Si quibus de causis futura inedia est, labor omnis vitandus  est. Atque haec quidem paene perpetua sunt. Quasdam autem observationes desiderant et novae res, et corporum        genera, et aetates, et tempora anni. Nam\n\t\t\t\t\t\tneque ex salubri loco  in gravem, neque ex gravi in salubrem transitus satis tutus  est. Ex salubri in gravem, prima hieme; ex gravi in eum,  qui salubris est, prima aestate transire melius est. Neque  vero ex multa fame nimia satietas; neque ex nimia satietate  fames idonea est. Periclitaturque, et qui  semel, et qui bis die cibum incontinenter, contra consuetudinem, assumit. Item neque ex nimio labore subitum otium, neque ex nimio otio subitus labor,  sine gravi noxa est. Ergo, quum quis mutare aliquid volet,  paulatim debebit assuescere. Omnem etiam  laborem facilius vel puer vel senex, quam insuetus homo sustinet.\n\t\t\t\t\t\tAtque ideo quoque nimis otiosa vita  utilis non est; quia potest incidere laboris necessitas. Si  quando tamen insuetus aliquis laboravit, aut si multo plus,  quam solet, etiam is, qui assuevit, huic jejuno dormiendum  est: multo magis, si etiam os amarum est, vel oculi caligant,  aut venter perturbatur. Tum enim non dormiendum tantummodo jejuno est, sed etiam in posterum diem permanendum;  nisi cito id quies sustulit. Quod si factum est, surgere oportet, et lente paululum ambulare. At si somni necessitas  non fuit, quia modice magis aliquis laboravit, tamen ingredi  aliquid eodem modo debet.\n\t\t\t\t\t\tCommunia deinde omnibus sunt  post fatigationem cibum sumpturis, ubi paulum ambulaverunt,  si balneum non est, calido loco, vel in sole, vel ad ignem  ungi, atque sudare; si est, ante omnia in tepidario sedere,  deinde, ubi paulum conquieverunt, intrare et descendere in  solium; tum multo oleo ungi, leniterque perfricari, iterum in  solium descendere: post haec os aqua calida, deinde frigida  fovere. Balneum his fervens idoneum non est.\n\t\t\t\t\t\tErgo si nimium alicui fatigato paene febris est, huic abunde est loco  tepido demittere se inguinibus tenus in aquam calidam, cui  paulum olei sit adjectum; deinde totum quidem corpus, maxime tamen eas partes, quae in aqua fuerunt, leniter perfricare ex oleo, cui vinum et paulum contriti salis sit adjectum.\n\t\t\t\t\t\tPost haec omnibus fatigatis aptum est cibum sumere, eoque  humido uti; aqua, vel certe diluta potione esse contentos;  maximeque ea, quae moveat urinam. Illud quoque nosse        oportet, quod ex labore sudanti frigida potio perniciosissima est;  atque etiam, quum sudor se remisit, itinere fatigatis inutilis.\n\t\t\t\t\t\tA balneo quoque venientibus Asclepiades inutilem eam judicavit: quod in iis verum est, quibus alvus facile, nec tuto,  resolvitur, quique facile inhorrescunt; perpetuum in omnibus  non est, quum potius naturale sit, potione aestuantem stomachum refrigerari. Quod ita praecipio, ut tamen fatear, ne  ex hac quidem causa sudanti adhuc frigidum bibendum esse.\n\t\t\t\t\t\tSolet etiam prodesse, post varium cibum, frequentesque dilutas potiones, vomitus, et postero die longa quies, deinde  modica exercitatio. Si assidua fatigatio urget, invicem modo  aqua, modo vinum bibendum est, raroque balneo utendum.  Levatque lassitudinem etiam laboris mutatio: eumque, quem  novum genus laboris pressit, id, quod in consuetudine est,  reficit.\n\t\t\t\t\t\tFatigato quotidianum cubile tutissimum est: insolitum  contra lassat. Quod enim contra consuetudinem est, nocet,  seu molle, seu durum est. Proprie quaedam ad eum pertinent, qui ambulando fatigatur. Hunc reficit in ipso quoque itinere frequens frictio; post  iter, primum sedile, deinde unctio: tum calida aqua in balneo  magis inferiores partes, quam superiores foveat.\n\t\t\t\t\t\tSi quis  vero exustus in sole est, huic in balneum protinus eundum,  perfundendumque oleo corpus et caput; deinde in solium  bene calidum descendendum est; tum multa aqua per caput  infundenda, prius calida, deinde frigida. At ei, qui perfrixit,  opus est in balneo primum involuto sedere,  insudet; tum ungi; deinde lavari: cibum modicum, potiones meracas assumere.\n\t\t\t\t\t\tIs vero qui navigavit, et  nausea pressus est, si multam bilem evomuit, vel abstinere  a cibo debet, vel paulum aliquid assumere; si pituitam acidam effudit, utique sumere cibum, sed assueto leviorem; si  sine vomitu nausea fuit, vel abstinere, vel post cibum vomere.\n\t\t\t\t\t\tQui vero toto die, vel in vehiculo, vel in spectaculis  sedit, huic nihil currendum, sed lente ambulandum est: lenta  quoque in balneo mora, dein coena exigua prodesse consueverunt. Si quis in balneo aestuat, reficit hunc ore exceptum,  et in eo retentum acetum: si id non est, eodem modo frigida  aqua assumta. Ante omnia autem norit quisque naturam sui corporis:  quoniam alii graciles, alii obesi sunt, alii calidi, alii frigidiores, alii humidi, alii sicci; alios adstricta, alios resoluta alvus exercet: raro quisquam non aliquam partem corporis imbecillam habet.\n\t\t\t\t\t\tTenuis vero homo implere se debet, plenus  extenuare, calidus refrigerare, frigidus calefacere, madens  siccare, siccus madefacere: itemque alvum firmare is, cui  fusa; solvere is, cui adstricta est: succurrendumque semper  parti maxime laboranti est. Implet autem corpus modica exercitatio, frequentior quies,  unctio, et, si post prandium est, balneum, contracta alvus,  modicum frigus hieme, somnus et plenus et non nimis longus,  molle cubile, animi securitas, assumta per cibos et potiones  maxime dulcia et pinguia, cibus et frequentior et quantus plenissimus potest concoqui.\n\t\t\t\t\t\tExtenuat corpus aqua calida, si  quis in eam descendit, magisque si salsa est; in jejuno balneum, inurens sol et omnis calor, cura, vigilia, somnus nimium  vel brevis vel longus; durum cubile; cursus, multa ambulatio, omnisque vehemens exercitatio, vomitus, dejectio, acidae res et austerae, et semel  die assumtae, et vini non praefrigidi potio jejuno in consuetudinem adducta. Quum vero inter extenuantia posuerim vomitum et dejectionem, de his quoque proprie quaedam dicenda sunt. Ejectum esse ab Asclepiade vomitum in eo volumine, quod  composuit, video: neque reprehendo, si  offensus eorum est consuetudine, qui quotidie ejiciendo, vorandi facultatem moliuntur. Paulo etiam longius processit:  idem purgationes quoque eodem volumine expulit. Et sunt  eae perniciosae, si nimis valentibus medicamentis fiunt;\n\t\t\t\t\t\tsed  haec tamen submovenda esse, non est perpetuum; quia corporum temporumque ratio potest ea facere necessaria, dum  et modo, et non nisi quum opus est, adhibeantur. Ergo ille  quoque ipse, si quid jam corruptum esset, expelli debere  confessus est: ita non ex toto res condemnanda est; sed esse  ejus etiam plures causae possunt; estque in ea quaedam paulo  subtilior observatio adhibenda. Vomitus utilior est hieme, quam aestate:        nam tunc et pituitae plus, et capitis gravitas major subest.  Inutilis est gracilibus, et imbecillum stomachum habentibus:  utilis plenis et biliosis omnibus, si vel nimium se replerunt,  vel parum concoxerunt; nam sive plus est, quam quod concoqui possit, periclitari ne corrumpatur, non oportet; sive  corruptum est, nihil commodius est, quam id, qua via primum  expelli potest, ejicere.\n\t\t\t\t\t\tItaque, ubi amari ructus cum dolore  et gravitate praecordiorum sunt, ad hunc protinus confugiendum est. Idem prodest ei, cui pectus  aestuat, et frequens saliva, vel nausea est; aut sonant aures,  aut madent oculi, aut os amarum est: similiterque ei, qui  vel coelum, vel locum mutat; iisque, quibus, si per plures  dies non vomuerunt, dolor praecordia infestat.\n\t\t\t\t\t\tNeque ignoro  inter haec praecipi quietem: quae non semper contingere  potest agendi necessitatem habentibus; nec in omnibus idem  facit. Itaque istud luxuriae causa fieri non oportere confiteor; interdum valetudinis causa recte fieri, experimentis credo: cum eo tamen, ne quis, qui valere et senescere volet,  hoc quotidianum habeat. \n\t\t\t\t\t\tQui vomere post cibum vult, si ex  facili facit, aquam tantum tepidam ante debet assumere; si  difficilius, aquae vel salis, vel mellis paulum adjicere. At qui  mane vomiturus est, ante bibere mulsum, vel hyssopum, aut  esse radiculam debet; deinde aquam tepidam, ut supra  scriptum est, bibere. Cetera, quae antiqui medici praeceperunt, stomachum omnia infestant.\n\t\t\t\t\t\tPost vomitum, si stomachus infirmus est, paulum cibi, sed hujus idonei, gustandum, et aquae frigidae cyathi tres bibendi sunt, nisi tamen  fauces vomitus exasperarit. Qui vomuit, si mane id fecit,  ambulare debet, tum ungi, deinde coenare: si post ,  postero die lavari, et in balneo sudare.\n\t\t\t\t\t\tHuic proximus cibus  mediocris utilior est; isque esse debet cum pane hesterno,  vino austero meraco, et came assa, cibisque omnibus quam  siccissimis. Qui vomere bis in mense vult, melius consulet,  si biduo continuarit, quam si post quintum decimum diem vomuerit; nisi haec mora gravitatem pectori faciet. Dejectio autem a medicamento quoque petenda est, ubi  venter suppressus parum reddit, ex eoque inflationes,        caligines, capitis dolores, aliaque superioris partis mala increscunt. Quid enim inter haec adjuvare possunt quies et inedia, per quae illa maxime eveniunt? Qui dejicere vult, primum cibis vinisque utetur iis, quae hoc praestant; dein, si  parum illa proficient, aloen sumat.\n\t\t\t\t\t\tSed purgationes quoque,  ut interdum necessariae sunt, sic, ubi frequentes sunt, periculum afferunt. Assuescit enim non ali corpus; quum omnibus morbis obnoxia maxime infirmitas sit. Calefacit autem unctio, aqua salsa, magisque si calida  est, omnia salsa, amara, carnosa, si post cibum est, balneum, vinum austerum. Refrigerat in jejuno et balneum, et  somnus, nisi nimis longus est, omnia acida; aqua quam frigidissima; oleum, si aqua miscetur.\n\t\t\t\t\t\t  Humidum autem corpus  efficit labor minor, quam ex consuetudine, frequens balneum,  cibus plenior, multa potio; post haec ambulatio, et vigilia;  per se quoque ambulatio multa et vehemens, et matutinae  exercitationi non protinus cibus adjectus; ea genera escae,  quae veniunt ex locis frigidis, et pluviis, et irriguis.\n\t\t\t\t\t\tContra  siccat immodica exercitatio, fames, unctio sine aqua, calor,  sol immodicus, frigida aqua, cibus exercitationi statim , et is ipse ex siccis et aestuosis locis veniens. Alvum adstringit labor, sedile, creta figularis corpori  illita, cibus imminutus, et is ipse semel die assumtus ab eo,  qui bis solet; exigua potio, neque adhibita, nisi quum cibi  quis quantum assumturus est, cepit; post cibum quies.\n\t\t\t\t\t\tContra solvit aucta ambulatio atque esca, motus qui post cibum  est, subinde potiones cibo immixtae. Illud quoque scire  oportet, quod ventrem vomitus solutum comprimit, compressum solvit: itemque comprimit is vomitus, qui statim post  cibum est; solvit is, qui tarde supervenit. Quod ad aetates vero pertinet, inediam facillime sustinent mediae aetates, minus juvenes, minime pueri et senectute  confecti. Quo minus fert facile quisque, eo  saepius debet cibum assumere; maximeque eo eget, qui increscit. Calida lavatio et pueris et senibus  apta est. Vinum dilutius pueris, senibus meracius, neutri  aetati quae inflationes movent.\n\t\t\t\t\t\tJuvenum minus, quae assumant, et quomodo curentur, interest. Quibus juvenibus fluxit        alvus, plerumque in senectute contrahitur: quibus in adolescentia fit adstricta, saepe in senectute solvitur. Melior est autem in juvene fusior, in sene adstrictior. Tempus quoque anni considerare oportet. Hieme plus  esse convenit; minus, sed meracius  bibere; multo pane uti, carne potius assa, modice \n\t\t\t\t\t\tsemel die cibum capere,  nisi si nimis venter adstrictus est. Si prandet aliquis, utilius  est exiguum aliquid, et ipsum siccum sine carne, sine potione sumere. Eo tempore anni calidis omnibus potius utendum est, vel calorem moventibus. Venus tum non aeque  perniciosa est.\n\t\t\t\t\t\tAt vere paulum cibo demendum, adjiciendumque potioni, sed dilutius tamen bibendum est; magis carne  utendum, magis oleribus; transeundum paulatim ab assis ad  elixa. Venus eo tempore anni tutissima est.\n\t\t\t\t\t\tAestate vero et  potione et cibo saepius corpus eget; ideo prandere quoque  commodum est. Eo tempore aptissima sunt et caro et ;  potio quam dilutissima, ut et sitim tollat, nec corpus incendat; frigida lavatio, caro elixa, frigidi cibi, vel qui refrigerent. Ut saepius autem cibo utendum, sic exiguo est.\n\t\t\t\t\t\tPer  autumnum vero, propter coeli varietatem, periculum maximum est. Itaque neque sine veste, neque  sine calceamentis prodire oportet, praecipueque diebus frigidioribus, neque sub divo noctu dormire, aut certe bene  operiri. Cibo vero jam paulo pleniore uti licet; minus, sed  meracius bibere.\n\t\t\t\t\t\tPoma nocere quidam putant, quae immodice toto die plerumque sic assumuntur, ne quid ex densiore  cibo remittatur: ita non haec, sed consummatio omnium  cet. Ex quibus in nullo tamen minus, quam in his noxae  est. Sed his uti non saepius, quam alio cibo, convenit.\n\t\t\t\t\t\tDenique aliquid densiori cibo, quum hic accedit, necessarium est  demi. Neque aestate vero, neque autumno utilis venus est:  tolerabilior tamen per autumnum; aestate in totum, si fieri  potest, abstinendum est. Proximum est, ut de iis dicam, qui partes aliquas corporis imbecillas habent. Cui caput infirmum est, is, si bene  concoxit, leniter perfricare id mane manibus suis debet; numquam id, si fieri potest, veste velare; ad cutem tonderi; sed  numquam post cibum.\n\t\t\t\t\t\tSi cui capilli sunt, eos quotidie pectere; multum ambulare, sed. si licet, neque sub tecto,  neque in sole; utique autem vitare solis ardorem, maximeque  post cibum et vinum; potius ungi, quam lavari; numquam ad  flammam ungi, interdum ad prunam. Si in balneum venit, sub  veste primum paulum in tepidario insudare, ibi ungi, tum  transire in calidarium; ubi insudarit, in solium non descendere, sed multa calida aqua per caput se totum perfundere,  tum tepida, deinde frigida; diutiusque ea caput, quam ceteras partes perfundere; deinde id aliquamdiu perfricare; novissime detergere, et ungere.\n\t\t\t\t\t\tCapiti nihil aeque prodest atque  aqua frigida: itaque is, cui hoc infirmum est, per aestatem  id bene largo canali quotidie debet aliquamdiu subjicere.  Semper autem, etiamsi sine balneo unctus est, neque totum  corpus refrigerare sustinet, caput tamen aqua frigida perfundere. Sed quum ceteras partes attingi nolit, demittere id,  ne ad cervices aqua descendat; eamque, ne quid oculis, aliisve partibus noceat, defluentem subinde manibus ad hoc regerere.\n\t\t\t\t\t\tHuic modicus cibus necessarius est, quem facile  concoquat; isque, si jejuno caput laeditur, assumendus etiam  medio die est; si non laeditur, semel potius. Bibere huic  assidue vinum dilutum, lene, quam aquam, magis expedit;  ut, quum caput gravius esse coeperit, sit quo confugiat:\n\t\t\t\t\t\teique ex toto neque vinum, neque aqua semper utilia sunt;  medicamentum utrumque est, quum invicem assumitur. Scribere, legere, voce contendere, huic opus non  est, utique post ; post quam ne cogitatio quidem ei  satis tuta est: maxime tamen vomitus alienus est. Neque vero his solis, quos capitis imbecillitas torque,  usus aquae frigidae prodest, sed iis etiam, quos assiduae  lippitudines, gravedines, destillationes, tonsillaeque male  habent. His autem non caput tantum quotidie perfundendum,  sed os quoque multa frigida aqua fovendum est; praecipueque  omnibus, quibus hoc utile auxilium est, eo utendum est, ubi  gravius coelum austri reddiderunt.\n\t\t\t\t\t\tQuumque omnibus inutilis  sit post cibum aut contentio, aut cogitatio; tum iis praecipue,  qui vel capitis, vel arteriae\n\t\t\t\t\t\tdolores habere consuerunt, vel quoslibet alios oris affectus. Vitari etiam gravedines, destillationesque possunt, si quam minime, qui his  opportunus est, loca aquasque mutat; si caput in sole protegit, ne incendatur, neve subitum ex repentino nubilo frigus  id moveat; si post concoctionem jejunus caput radit; si post  cibum neque legit, neque scribit. Quem vero frequenter cita alvus exercet, huic opus est  pila similibusque superiores partes exercere; dum jejunus  est, ambulare; vitare solis nimium ardorem, continua balnea; ungi citra sudorem; non uti cibis variis, minimeque jurulentis, aut leguminibus  iis, quae celeriter descendunt; omnia denique sumere quae tarde concoquuntur.\n\t\t\t\t\t\tVenatio, durique pisces, et ex domesticis animalibus assa caro  maxime juvant. Numquam vinum salsum bibere expedit, ne  tenue quidem, aut dulce; sed austerum et plenius, neque  id ipsum pervetus. Si mulso uti volet, id ex decocto melle  faciendum est. Si frigidae potiones ventrem ejus non turbant,  his utendum potissimum est. Si quid offensae in coena sensit, vomere debet; idque postero quoque die facere: tertio,        modici ponderis panem ex vino esse, adjecta uva ex olla,  vel ex defruto, similibusque aliis: deinde  ad consuetudinem redire. Semper autem post cibum conquiescere, ac neque intendere animum, neque ambulatione  quamvis leni dimoveri. At si laxius intestinum dolere consuevit, quum id nihil nisi genus inflationis sit, id agendum est, ut concoquat  aliquis, ut lectione, aliisque generibus exerceatur, utatur  balneo calido, cibis quoque et potionibus calidis; denique  omni modo frigus vitet, item dulcia omnia, leguminaque, et  quidquid inflare consuevit. Si quis vero stomacho laborat, legere dare debet; post  lectionem ambulare; tum pila, vel armis, aliove quo genere,  quo superior pars movetur, exerceri; non aquam, sed vinum  calidum bibere jejunus; cibum bis die assumere, sic tamen,  ut facile concoquat; uti vino tenui et austero, et post cibum  frigidis potionibus potius.\n\t\t\t\t\t\tStomachum autem infirmum indicant pallor, macies, praecordiorum dolor, nausea, et nolentium vomitus, in jejuno dolor capitis. Quae in quo non sunt,  is firmi stomachi est. Neque credendum utique nostris est,  qui, quum in adversa valetudine vinum aut frigidam aquam  concupiverunt, deliciarum patrocinium in accusationem non  merentis stomachi habent.\n\t\t\t\t\t\tAt qui tarde concoquunt, et quorum ideo praecordia inflantur, quive propter ardorem aliquem noctu sitire consuerunt, antequam conquiescant, duos  tresve cyathos per tenuem fistulam bibant. Prodest etiam  adversus tardam concoctionem dare legere, deinde ambulare,  tum vel ungi vel lavari; assidue vinum frigidum bibere; et        post cibum, magnam potionem, sed, ut supra dixi, per siphonem: deinde omnes potiones aqua frigida includere.\n\t\t\t\t\t\tCui  vero cibus acescit, is ante eum bibere aquam egelidam  debet, et vomere: at si cui ex hoc frequens dejectio incidit,  quoties alvus ei constiterit, frigida potione potissimum utatur. Si cui vero dolere nervi solent, quod in podagra chiragrave esse consuevit, huic, quantum fieri  potest, exercendum id est, quod affectum est, subjiciendumque labori et frigori; nisi quum dolor increvit;\n\t\t\t\t\t\tsub quo quies  optima est. Venus semper inimica est; concoctio, sicut in  omnibus corporis affectibus, necessaria. Cruditas enim id  maxime laedit, et quoties offensum corpus est, vitiosa pars  maxime sentit. Ut concoctio autem omnibus vitiis occurrit, sic rursus  aliis frigus, aliis calor: quae sequi quisque pro habitu corporis sui debet. Frigus inimicum est seni, tenui, vulneri,  praecordiis, intestinis, vesicae, auribus, coxis, scapulis,  naturalibus, ossibus, dentibus, nervis, vulvae, cerebro:\n\t\t\t\t\t\tidem summam cutem facit pallidam, aridam, duram, nigram;  ex hoc horrores, tremoresque nascuntur.  At prodest juvenibus, et omnibus plenis: erectiorque mens  est, et melius concoquitur, ubi frigus quidem est, sed cavetur.\n\t\t\t\t\t\tAqua vero frigida infusa, praeterquam capiti, etiam stomacho prodest: item articulis doloribusque), qui sunt sine  ulceribus: item rubicundis nimis hominibus, si dolore vacant. Calor autem adjuvat omnia, quae frigus infestat: item lippientes, si Nec dolor, Nec lacrimae sunt;  nervos quoque, qui contrahuntur; praecipueque ea ulcera, quae ex frigore sunt: idem corporis colorem        bonum facit; urinam movet.\n\t\t\t\t\t\tSi nimius est, corpus effeminat,  nervos mollit, stomachum solvit. Minime  vero aut frigus aut calor tuta sunt, ubi subita insuetis sunt;  nam frigus lateris dolores, aliaque vitia, frigida aqua strumas excitat: calor concoctionem prohibet, somnum aufert,  sudore digerit, obnoxium morbis pestilentibus corpus efficit. Est etiam observatio necessaria, qua quis in pestilentia  utatur adhuc integer, quum tamen securus esse non possit.   igitur oportet peregrinari, navigare: ubi id non licet,  gestari, ambulare sub divo, ante aestum, leniter; eodemque  modo ungi: et, ut supra comprehensum est, vitare fatigationem, cruditatem, frigus, calorem, libidinem: multoque magis se continere, si qua gravitas in corpore est.\n\t\t\t\t\t\t  neque  mane surgendum, neque pedibus nudis ambulandum est,  minimeque post cibum, aut balneum; neque jejuno, neque  coenato vomendum est; neque movenda alvus; atque etiam,  si per se mota est, comprimenda est;\n\t\t\t\t\t\tabstinendum potius, si  plenius corpus est. Itemque vitandum balneum,  sudor, meridianus somnus, utique si cibus quoque antecessit;  qui tamen semel die tum commodius assumitur; insuper etiam  modicus, ne cruditatem moveat. Alternis diebus invicem,  modo aqua, modo vinum bibendum est. Quibus servatis, ex  reliqua victus consuetudine quam minimum mutari debet.\n\t\t\t\t\t\tQuum vero haec in omni pestilentia facienda sint, tum in ea  maxime, quam austri excitarint. Atque etiam peregrinantibus eadem necessaria sunt, ubi gravi tempore anni discesserunt ex suis sedibus, vel ubi in graves regiones venerunt.  Ac si cetera res aliqua prohibebit, utique abstinere debebit:  atque ita a vino ad aquam, ab hac ad vinum, eo, qui supra  positus est, modo, transitus ei esse. Instantis autem adversae valetudinis signa complura sunt.  In quibus explicandis non dubitabo auctoritate antiquorum  virorum uti, maximeque Hippocratis; quum recentiores medici, quamvis quaedam in curationibus mutarint, tamen haec   optime praesagisse fateantur.\n\t\t\t\t\t\tSed antequam dico, quibus praecedentibus morborum timor subsit, non alienum  videtur exponere, quae tempora anni, quae tempestatum  genera, quae partes aetatis, qualia corpora maxime tuta,  vel periculis opportuna sint, quod genus adversae valetudinis in quoque timeri maxime possit. Non quod non omni  tempore, in omni tempestatum genere, omnis aetatis, omnis  habitus homines, per omnia genera morborum et aegrotent  et moriantur: sed quod frequentius tamen quaedam eveniant; ideoque utile sit scire unumquemque,  quid, et quando maxime caveat. Igitur saluberrimum ver est; proxime deinde ab hoc  hiems; periculosior aestas; autumnus longe periculosissimus.    \n\t\t\t\t\t\tEx tempestatibus vero optimae aequales sunt, sive frigidae,  sive calidae: pessimae, quae maxime variant. Quo fit, ut autumnus plurimos opprimat; nam fere meridianis temporibus calor; nocturnis  atque matutinis, simulque etiam vespertinis, frigus est.  Corpus ergo, et aestate, et subinde meridianis caloribus  relaxatum, subito frigore excipitur; sed, ut eo tempore id  maxime fit, sic quandocumque evenit, noxium est.\n\t\t\t\t\t\tUbi  aequalitas autem est, tamen saluberrimi sunt sereni dies;  meliores pluvii quam tantum nebulosi, nubilive: optimique  hieme, qui omni vento vacant, aestate, quibus favonii perflant. Si genus aliud ventorum est, salubriores septentrionales, quam subsolani, vel austri sunt: sic tamen haec, ut  interdum regionum sorte mutentur.\n\t\t\t\t\t\tNam fere ventus ubique  a mediterraneis regionibus veniens, salubris; a mari, gravis  est. Neque solum in bono tempestatum habitu certior valetudo est; sed morbi quoque, si qui inciderunt, leviores sunt,  et  finiuntur. Pessimum  aegro coelum est, quod aegrum fecit; adeo ut in id quoque  genus, quod natura pejus est, in hoc statu salubris mutatio  sit.\n\t\t\t\t\t\tAt aetas media tutissima est, quae neque juventae calore, neque senectutis frigore infestatur. Longis morbis senectus, acutis adolescentia magis patet. Corpus autem habilissimum quadratum est, neque gracile, neque obesum. Nam  longa statura, ut in juventa decora est, sic matura senectute  conficitur: gracile corpus infirmum; obesum  hebes est.\n\t\t\t\t\t\tVere autem maxime, quaecumque humoris motu  novantur, in metu esse consuerunt. Ergo  lippitudines,  pustulae, profusio sanguinis, abscesses, quae   Graeci nominant, bilis atra, quam  appellant,  insania, morbus comitialis, angina, gravedines, destillationes  oriri solent. Ii quoque morbi, qui in articulis nervisque modo  urgent, modo quiescunt,  maxime et inchoantur et repetunt.\n\t\t\t\t\t\tAt aestas non quidem vacat plerisque his morbis; sed adjicit febres vel continuas, vel ardentes, vel tertianas, vomitus, alvi dejectiones, auricularum  dolores, ulcera oris, cancros, et in ceteris quidem partibus,  sed maxime in obscoenis; et quidquid sudore hominem        resolvit.\n\t\t\t\t\t\tVix quidquam ex his in autumnum non  incidit; sed oriuntur quoque eo tempore febres incertae,  lienis dolor, aqua inter cutem, tabes, quam Graeci   nominant; urinae difficultas, quam  appellant;  tenuioris intestini morbus, quem  nominant; item laevitas intestinorum, quae  vocatur; coxae dolores;  morbi comitiales.\n\t\t\t\t\t\tIdemque tempus et diutinis malis fatigatos, et ab aestate etiam proxima pressos, interimit; ct alios novis morbis conficit; et quosdam longissimis implicat, maximeque quartanis, quae per hiemem quoque exercent. Neque aliud magis tempus pestilentiae patet,  cujuscumque ea generis est, quamvis variis rationibus nocet.  Hiems autem capitis dolores, tussim, et quidquid in faucibus,  in lateribus, in visceribus mali contrahitur, irritat. At\n\t\t\t\t\t\tex tempestatibus, aquilo tussim movet, fauces exasperat, ventrem adstringit, urinam supprimit, horrores excitat, item dolores lateris et pectoris: sanum tamen corpus  spissat, et mobilius atque expeditius reddit.\n\t\t\t\t\t\tAuster aures  hebetat, sensus tardat, capitis dolorem movet, alvum solvit, totum corpus efficit hebes, humidum, languidum. Ceteri venti quo vel huic vel illi propiores sunt,  eo magis vicinos his illisve affectus faciunt. Denique omnis  calor et jecur et lienem inflammat, mentem hebetat, ut anima  , ut sanguis prorumpat, efficit.\n\t\t\t\t\t\tFrigus modo nervorum distentionem, modo rigorem infert; illud  hoc   Graece nominatur: nigritiem in ulceribus, horrores  in febribus excitat. In siccitatibus, acutae  febres, lippitudines, tormina, urinae difficultas, articulorum dolores oriuntur. Per imbres, longae febres,  alvi dejectiones, angina, cancri, morbi comitiales, resolutio  nervorum;  Graeci nominant.\n\t\t\t\t\t\tNeque solum interest, quales dies sint, sed etiam quales ante  praecesserint. Si hiems sicca  ventos habuit,  ver autem austros et pluvias exhibet, fere subeunt lippitudines, tormina, febres, maximeque in mollioribus corporibus,  ideoque praecipue in muliebribus.\n\t\t\t\t\t\tSi vero  austri pluviaeque hiemem occuparunt, ver autem frigidum et        siccum est, gravidae quidem feminae, quibus tum adest partus, abortu periclitantur; eae vero quae gignunt, imbecillos,  vixque vitales edunt: ceteros lippitudo arida, et, si seniores  sunt, gravedines atque destillationes male habent.\n\t\t\t\t\t\tAt si a prima hieme austri ad ultimum ver continuarunt,  laterum dolores, et insania febricitantium, quam \n\t\t\t\t\t\tappellant, quam celerrime rapiunt. Ubi vero calor a  primo vere orsus aestatem quoque similem exhibet, necesse  est multum sudorem in febribus subsequi. At  si sicca aestas aquilones habuit, autumno vero imbres austrique sunt, tota hieme, quae proxima est, tussis, destillatio,  raucitas, in quibusdam etiam tabes oritur.\n\t\t\t\t\t\tSin autem autumnus quoque aeque siccus iisdem aquilonibus  perflatur, omnibus quidem mollioribus corporibus, inter quae  muliebria esse proposui, secunda valetudo contingit: durioribus vero instare possunt et aridae lippitudines, et febres  partim acutae, partim longae; et ii morbi, qui ex atra bile  nascuntur. Quod ad aetates vero pertinet, pueri proximique his vere  optime valent, et aestate prima tutissimi sunt; senes aestate  et autumni prima parte; juvenes hieme, quique inter juventam senectutemque sunt. Inimicior senibus hiems, aestas  adolescentibus est.\n\t\t\t\t\t\tTum si qua imbecillitas  oritur, proximum est, ut infantes, tenerosque adhuc pueros  serpentia ulcera oris, quae  Graeci nominant, vomitus, nocturnae vigiliae, aurium humor, circa umbilicum inflammationes exerceant. Proprie etiam dentientes, gingivarum exulcerationes, febriculae, interdum  distentiones nervorum, alvi dejectiones, maximeque caninis  dentibus orientibus, male habent. Quae pericula plenissimi  cujusque sunt, et cui maxime venter adstrictus est.\n\t\t\t\t\t\tAt ubi aetas paulum processit, glandulae, et vertebrarum quae in spina sunt, aliquae inclinationes, strumae,  verrucarum quaedam genera dolentia,  Graeci  appellant, et plura alia tubercula oriuntur.  Incipiente vero jam pube, ex iisdem multa, et longae febres,  et sanguinis ex naribus cursus.\n\t\t\t\t\t\tMaximeque  omnis pueritia, primum circa quadragesimum diem, deinde        septimo mense, tum septimo anno, postea circa pubertatem  periclitatur. Si qua etiam genera morborum in infantem inciderunt, ac neque pubertate, neque primis coitibus, neque  in femina primis menstruis finita sunt, fere longa sunt: saepius tamen morbi pueriles, qui diutius manserunt, terminantur.\n\t\t\t\t\t\tAdolescentia morbis acutis, item comitialibus, tabique maxime objecta est: fereque juvenes sunt,  qui sanguinem exspuunt. Post hanc aetatem  laterum et pulmonis dolores, lethargus, cholera, insania,  sanguinis per quaedam velut ora venarum,   Graeci appellant, profusio.\n\t\t\t\t\t\tIn senectute,  spiritus et urinae difficultas, gravedo, articulorum et renum  dolores, nervorum resolutiones, malus corporis habitus,   Graeci appellant, nocturnae vigiliae, vitia longiora aurium, oculorum, etiam narium, praecipueque soluta  alvus, et, quae sequuntur hanc, tormina, vel laevitas intestinorum, ceteraque ventris fusi mala.\n\t\t\t\t\t\tPraeter haec graciles tabes, dejectiones, destillationes; item  viscerum et laterum dolores fatigant. Obesi plerumque acutis morbis, et difficultate spirandi strangulantur: subitoque  saepe moriuntur; quod in corpore tenuiore vix evenit. Ante adversam autem valetudinem, ut supra dixi, quaedam notae oriuntur: quarum omnium commune est,  aliter se corpus habere, atque consuevit; neque in pejus tantum, sed etiam in melius. Ergo si plenior aliquis, et speciosior, et coloratior factus est, suspecta habere bona sua  debet; quae, quia neque in eodem habitu subsistere, neque  ultra progredi possunt, fere retro, quasi ruina quadam,  revolvuntur.\n\t\t\t\t\t\tPejus tamen signum est, ubi aliquis contra consuetudinem , et colorem decoremque  amisit: quoniam in iis quae superant, est quod morbus demat; in iis quae desunt, non est quod ipsum morbum ferat.  Praeter haec protinus timeri debet, si graviora membra        sunt; si crebra ulcera oriuntur; si corpus supra consuetudinem incaluit; si gravior somnus pressit; si tumultuosa somnia fuerunt; si saepius expergiscitur aliquis, quam assuevit,  deinde iterum soporatur; si corpus dormientis circa partes  aliquas contra consuetudinem insudat, maximeque si circa  pectus, aut cervices, aut crura, vel genua, vel coxas.\n\t\t\t\t\t\tItem,  si marcet animus; si loqui et moveri piget; si corpus torpet;  si dolor praecordiorum est, aut totius pectoris, aut, qui in  plurimis evenit, capitis; si salivae plenum os est; si oculi  cum dolore vertuntur; si tempora adstricta sunt; si membra  inhorrescunt; si spiritus gravior est; si circa frontem intentae venae moventur; si frequentes oscitationes; si genua  quasi fatigata sunt, totumve corpus lassitudinem sentit.\n\t\t\t\t\t\tEx  quibus saepe plura, nunquam non aliqua, febrem antecedunt.  In primis tamen illud considerandum est, num cui saepius  horum aliquid eveniat, neque ideo corporis ulla difficultas  subsequatur. Sunt enim quaedam proprietates hominum, sine  quarum notitia non facile quidquam in futurum praesagiri  potest. Facile itaque securus est in iis aliquis, quae saepe  sine periculo evasit: ille sollicitari debet, cui haec nova  sunt; aut qui ista numquam sine custodia sui tuta habuit. Ubi vero febris aliquem occupavit, scire licet, non periclitari, si in latus aut dextrum aut sinistrum, ut ipsi visum  est, cubat, cruribus paulum reductis; qui fere sani quoque  jacentis habitus est; si facile convertitur; si noctu dormit, interdiu vigilat; si  ex facili spirat; si non conflictatur; si circa  umbilicum et pubem cutis plena est; si  praecordia ejus sine ullo sensu doloris aequaliter mollia in  utraque parte sunt.\n\t\t\t\t\t\tQuod si paulo tumidiora  sunt, sed tamen digitis cedunt et non dolent, haec valetudo,  ut spatium aliquod habebit, sic tuta erit. Corpus quoque,  quod aequaliter molle et calidum est, quodque aequaliter        totum insudat, et cujus febricula eo sudore finitur, securitatem pollicetur.\n\t\t\t\t\t\tSternumentum etiam inter  bona indicia est, et cupiditas cibi vel a primo servata, vel  etiam post fastidium orta. Neque terrere debet ea febris,  quae eodem die finita est; ac ne ea quidem, quae, quamvis  longiore tempore tenuit, tamen ante alteram accessionem ex  toto quievit, sic ut corpus integrum, quod  Graeci  vocant, fieret.\n\t\t\t\t\t\tSi quis autem incidit vomitus, mixtus esse et  bile et pituita debet; et in urina subsidere album, laeve,  aequale; sic ut etiam, si quae quasi nubeculae innatarint, in  imum deferantur.\n\t\t\t\t\t\tAt venter ei, qui  a periculo tutus est, reddit mollia, figurata, atque eodem  fere tempore, quo secunda valetudine assuevit, modo convenientia iis quae assumuntur. Pejor cita alvus est: sed ne  haec quidem terrere protinus debet, si matutinis temporibus coacta magis est, aut si procedente tempore paulatim  contrahitur, et rufa est, neque foeditate odoris similem alvum sani hominis excedit.\n\t\t\t\t\t\tAc lumbricos quoque aliquos sub fine morbi descendisse, nihil nocet. Si inflatio in superioribus partibus dolorem tumoremque fecit, bonum signum est sonus ventris inde ad inferiores partes evolutus; magisque etiam si sine difficultate cum  stercore excessit. Contra gravis morbi periculum est, ubi supinus aeger  jacet, porrectis manibus et cruribus; ubi residere vult in ipso acuti morbi impetu, praecipueque pulmonibus laborantibus; ubi nocturna vigilia premitur, etiamsi  interdiu somnus accedit; ex quo tamen pejor est qui inter  quartam horam et noctem est, quam qui a matutino tempore  ad quartam.\n\t\t\t\t\t\tPessimum tamen est, si somnus  neque noctu, neque interdiu accedit: id enim  fere sine continuo dolore esse non potest.  Aeque vero signum malum est etiam somno ultra debitum        urgeri; pejusque quo magis sopor interdiu,  noctuque continuat.\n\t\t\t\t\t\tMali etiam morbi testimonium est, vehementer et crebro spirare, a sexto die coepisse inhorrescere, pus expuere, vix excreare, dolorem  habere continuum, difficulter ferre morbum, jactare brachia  et crura, sine voluntate lacrimare; habere  humorem glutinosum dentibus inhaerentem, cutem circa umbilicum et pubem macram, praecordia inflammata, dolentia, dura, tumida, intenta, magisque si haec dextra parte, quam sinistra, sunt to; periculosissimum tamen est, si venae quoque  ibi vehementer agitantur. Mali etiam morbi signum  est, nimis celeriter emacrescere; caput et pedes manusque  frigidas habere, ventre et lateribus calentibus, aut frigidas  extremas partes acuto morbo urgente; aut  post sudorem inhorrescere; aut post vomitum singultum esse,  vel rubere oculos; aut post cupiditatem  cibi, postve longas febres fastidire;\n\t\t\t\t\t\taut multum sudare, maximeque frigido sudore; aut habere sudores non per totum  corpus aequales, quique febrem non finiant; et eas febres,  quae quotidie tempore eodem revertantur; quaeve semper  pares accessiones habeant, neque tertio quoque die leventur; quaeve sic continuent, ut  per accessiones increscant, per decessiones tantum molliantur, neque umquam integrum corpus dimittant.\n\t\t\t\t\t\tPessimum  est, si ne levatur quidem febris, sed aeque concitata continuat. Periculosum est etiam, post arquatum morbum febrem  oriri; utique si praecordia dextra parte dura  manserunt. Ac dolentibus iis, nulla acuta febris leviter terrere nos debet; neque umquam in acuta febre, aut a somno  non est terribilis nervorum distentio.\n\t\t\t\t\t\tTimere etiam ex somno,  mali morbi est; itemque in prima febre protinus mentem esse  turbatam, membrumve aliquod resolutum. Ex quo casu,  quamvis vita redditur, tamen id fere membrum debilitatur.  Vomitus etiam periculosus est sincerus pituitae, vel bilis;  pejorque, si viridis, aut niger est.\n\t\t\t\t\t\tAt  mala urina est, in qua subsidunt subrubra et laevia: deterior,  in qua quasi folia quaedam tenuia atque alba: pessima ex        his, si tamquam ex furfuribus factas nubeculas repraesentat.  Diluta quoque atque alba, vitiosa est, sed in phreneticis  maxime.\n\t\t\t\t\t\tAlvus  autem mala est, ex toto suppressa: periculosa etiam, quae  inter febres fluens conquiescere hominem in cubili non patitur; utique si quod descendit, est perliquidum, aut albidum,  aut pallidum, aut spumans. Praeter haec periculum ostendit  id, quod excernitur, si est exiguum, glutinosum, laeve, album, idemque subpallidum: vel si est aut lividum, aut biliosum, aut cruentum, aut pejoris odoris quam ex consuetudine.  Malum est etiam, quod post longas febres sincerum est. Post haec indicia votum est longum morbum fieri: sed et  necesse est, nisi occidit. Neque vitae alia spes in magnis  malis est, quam ut impetum morbi trahendo aliquis effugiat,  porrigaturque in id tempus, quod curationi locum praestet.  Protinus tamen signa quaedam sunt, ex quibus colligere possimus, morbum, etsi non interemerit, longius tamen tempus  habiturum:\n\t\t\t\t\t\tubi frigidus sudor inter febres non acutas circa  caput tantum et cervices oritur; aut ubi, febre non quiescente,  corpus insudat; aut ubi corpus modo frigidum, modo calidum est, ct  color alius ex alio fit; aut ubi, quod inter  febres aliqua parte abscessit, ad sanitatem non pervenit; aut ubi aeger pro spatio parum emacrescit:\n\t\t\t\t\t\titem, si urina modo liquida et pura est,  modo habet quaedam subsidentia; si laevia atque alba rubrave  so sunt, quae in ea subsidunt; aut si quasdam quasi miculas  repraesentat; aut si bullulas excitat. Sed inter haec quidem, proposito metu, spes tamen  superest. Ad ultima vero jam ventum esse testantur nares  acutae, collapsa tempora, oculi concavi, frigidae languidaeque  aures, et imis partibus leniter versae, cutis circa frontem  dura et intenta,\n\t\t\t\t\t\tcolor aut niger aut perpallidus; multoque  magis, si ita haec sunt, ut neque vigilia praecesserit, neque  ventris resolutio, neque inedia. Ex quibus causis interdum  haec species oritur, sed uno die finitur: itaque diutius durans,  mortis index est.\n\t\t\t\t\t\tSi vero in morbo vetere jam  triduo talis est, in propinquo mors est; magisque si, praeter haec, oculi quoque lumen refugiunt, et illacrimant;  quaeque in iis alba esse debent, rubescunt; atque in iisdem  venulae pallent; pituitaque in iis innatans, novissime angulis  inhaerescit; alterque ex his minor est; iique aut vehementer  subsederunt, aut facti tumidiores sunt; perque  somnum palpebrae non committuntur, sed inter has ex albo  oculorum aliquid apparet, neque id fluens alvus expressit;\n\t\t\t\t\t\teaedemque palpebrae pallent, et idem pallor labra et nares decolorat; eademque  labra, et nares, oculique, et palpebrae, et supercilia, aliquave ex his pervertuntur; isque propter imbecillitatem jam  non audit, aut non videt.\n\t\t\t\t\t\tEadem  mors denuntiatur, ubi aeger supinus cubat, eique genua contracta sunt: ubi deorsum ad pedes subinde delabitur; ubi  brachia et crura nudat, et inaequaliter dispergit, neque iis  calor subest; ubi hiat; ubi assidue dormit; ubi is, qui mentis suae non est, neque id facere sanus solet, dentibus stridet; ubi ulcus, quod aut ante, aut in ipso morbo natum est,  aridum, et aut pallidum, aut lividum factum est.\n\t\t\t\t\t\tIlla quoque mortis indicia sunt, ungues, digitique pallidi; frigidus spiritus; aut si manibus quis in febre, et acuto  morbo, vel insania, pulmonisve dolore, vel capitis, in veste  floccos legit, fimbriasve diducit, vel in adjuncto pariete, si  qua minuta eminent, carpit. Dolores etiam        circa coxas et inferiores partes orti, si ad viscera transierunt, subitoque desierunt, mortem subesse testantur; magisque si alia quoque signa accesserunt.\n\t\t\t\t\t\tNeque  is servari potest, qui sine ullo tumore febricitans, subito  strangulatur, aut devorare salivam suam non potest; cuive in codem febris corporisque habitu cervix convertitur, sic ut devorare aeque nihil possit; aut cui simul et continue febris  et ultima corporis infirmitas est; aut cui, febre non quiescente,  exterior pars friget, interior sic calet, ut etiam sitim faciat; aut qui, febre aeque non quiescente, simul et delirio et spirandi difficultate vexatur; aut qui, epoto veratro, exceptus distentione  nervorum est; aut qui ebrius obmutuit.\n\t\t\t\t\t\tIs enim fere nervorum distentione consumitur, nisi aut  febris accessit, aut eo tempore, quo ebrietas solvi debet,  loqui coepit. Mulier quoque gravida acuto morbo  facile consumitur; et is, cui somnus dolorem  auget; et cui protinus in recenti morbo bilis  atra vel infra vel supra se ostendit; cuive alterutro modo se  , quum jam longo morbo corpus ejus esset extenuatum  et affectum.\n\t\t\t\t\t\tSputum etiam biliosum  et purulentum, sive separatim ista, sive mixta proveniunt,  interitus periculum ostendunt. Ac si circa septimum diem  tale esse coepit, proximum est, ut is circa quartum decimum decedat, nisi alia signa meliora pejorave accesserint: quae, quo leviora graviorave   sunt, eo vel seriorem mortem, vel maturiorem denuntiant.\n\t\t\t\t\t\t  Sudor quoque frigidus in acuta febre pestifer est: atque in  omni morbo vomitus, qui varius, et multorum colorum est;  praecipueque si malus in hoc odor est. Ac sanguinem quoque in febre vomuisse pestiferum est.\n\t\t\t\t\t\tUrina vero rubra et  tenuis in magna cruditate esse consuevit; et saepe, antequam  spatio maturescat, hominem rapit: itaque, si talis  permanet, periculum mortis ostendit. Pessima tamen est, praecipueque mortifera, nigra, crassa, mali odoris. Atque in viris  quidem et mulieribus talis deterrima est: in pueris vero, quae  tenuis et diluta est.\n\t\t\t\t\t\tAlvus quoque varia        pestifera est, quae strigmentum, sanguinem, bilem, viride  aliquid, modo diversis temporibus, modo simul, et in mixtura  quadam, discreta tamen, repraesentat. Sed haec quidem potest  paulo diutius trahere: in praecipiti vero jam esse denuntiat,  quae liquida, eademque vel nigra, vel pallida, vel pinguis  est; utique si magna foeditas odoris accessit. Illud interrogari me posse ab aliquo scio: si certa futurae  mortis indicia sunt, quomodo interdum deserti a medicis convalescant, quosdamque fama prodiderit in ipsis funeribus revixisse?\n\t\t\t\t\t\tQuin etiam vir jure magni nominis Democritus, ne  finitae quidem vitae satis certas notas esse proposuit, quibus  medici credidissent: adeo illud non reliquit, ut certa aliqua  signa futurae mortis essent.\n\t\t\t\t\t\tAdversus quos ne dicam illud  quidem, quod in vicino saepe quaedam notae positae, non  bonos, sed imperitos medicos decipiunt; quod Asclepiades  funeri obvius intellexit, quemdam vivere, qui efferebatur:  nec protinus crimen artis esse, si quod professoris sit;\n\t\t\t\t\t\tilla  tamen moderatius subjiciam: conjecturalem artem esse medicinam, rationemque conjecturae talem esse, ut quum saepius aliquando respondent, interdum tamen fallat. Si quid  itaque vix in millesimo corpore aliquando decipit, id notam  non habet, quum per innumerabiles homines respondeat.\n\t\t\t\t\t\tIdque non in iis tantum, quae pestifera sunt, dico; sed in iis  quoque, quae salutaria. Siquidem etiam spes interdum frustratur, et moritur aliquis, de quo medicus securus primo  : quaeque medendi causa reperta sunt, nonnumquam in  pejus alicui convertunt.\n\t\t\t\t\t\tNeque id evitare humana imbecillitas in tanta varietate corporum potest. Sed est tamen medicinae fides, quae multo saepius, perque multo plures aegros  prodest. Neque tamen ignorare oportet, in acutis morbis  fallaces magis notas esse et salutis et mortis. Sed quum proposuerim signa, quae in omni adversa valetudine communia esse consueverunt; eo quoque transibo,        ut quas aliquis in singulis morborum generibus habere possit  notas, indicem. Quaedam autem sunt, quae ante febres,  quaedam quae inter eas, quid aut intus sit, aut venturum sit,  ostendunt.\n\t\t\t\t\t\tAnte febres, si caput grave est, aut ex somno  oculi caligant, aut frequentia sternutamenta sunt, circa caput  aliquis pituitae impetus timeri potest. Si sanguis, aut calor  abundat, proximum est, ut aliqua parte profluvium sanguinis  fiat. Si sine causa quis emacrescit, ne in malum habitum  corpus ejus decidat, metus est. Si praecordia dolent, aut  inflatio gravis est, aut toto die non concocta fertur urina,  cruditatem esse manifestum est.\n\t\t\t\t\t\tQuibus diu color sine morbo  regio malus est, hi vel capitis doloribus conflictantur, vel  terram edunt. Qui diu habent faciem  pallidam et tumidam, aut capite, aut visceribus, aut alvo  laborant. Si in continua febre puero venter nihil reddit, mutaturque ei color, neque somnus accedit, ploratque is assidue, metuenda nervorum distentio est.\n\t\t\t\t\t\tFrequens autem destillatio in corpore tenui longoque, tabem timendam esse  testatur. Ubi pluribus diebus non descendit alvus, docet,  aut subitam dejectionem, aut febriculam instare. Ubi pedes  turgent, longae dejectiones sunt; ubi dolor in imo ventre et  coxis est, aqua inter cutem instat; sed hoc morbi genus ab  ilibus oriri solet.\n\t\t\t\t\t\tIdem propositum periculum  est iis, quibus voluntas desidendi est, venter nihil reddit, nisi  et aegre et durum, tumor in pedibus est, idemque modo dextra,  modo sinistra parte ventris, invicem oritur atque finitur.  Sed a  id malum proficisci videtur.\n\t\t\t\t\t\tEjusdem morbi nota est, ubi circa umbilicum intestina torquentur,   Graeci nominant; coxaeque dolores manent: eaque  neque tempore, neque remediis solvuntur. Dolor autem articulorum, prout in pedibus, manibusve, aut alia qualibet parte  sic est, ut eo loco nervi contrahantur; aut si id membrum ex  levi causa fatigatum, aeque frigido calidoque offenditur, podagram, chiragramve, vel ejus articuli, in quo id sentitur,  morbum futurum esse denuntiat.\n\t\t\t\t\t\tQuibus in pueritia sanguis  ex naribus fluxit, dein fluere desiit, hi vel capitis doloribus  conflictentur necesse est, vel in articulis aliquas exulcerationes graves habeant, vel aliquo morbo etiam debilitentur.        Quibus feminis menstrua non proveniunt, necesse est capitis acerbissimi dolores sint, vel quaelibet alia pars morbo infestetur.\n\t\t\t\t\t\tEademque iis pericula sunt, quibus articulorum dolores tumoresque, sine podagra similibusque morbis, oriuntur, et desinunt: utique, si saepe tempora iisdem  dolent, noctuque corpora insudant. Si frons prurit, lippitudinis metus est. Si mulier a partu vehementes [capitis] dolores habet, neque alia praeterea signa mala sunt, circa vicesimum diem aut sanguis per nares erumpet, aut in inferioribus  partibus aliquid abscedet.\n\t\t\t\t\t\tQuicumque etiam  dolorem ingentem circa tempora et frontem habebit, is alterutra ratione eum finiet; magisque, si juvenis erit, per sanguinis profusionem; si senior, per suppurationem. Febris autem quae subito sine ratione, sine bonis  signis finita est, fere revertitur.\n\t\t\t\t\t\t  Cui fauces  sanguine et interdiu et noctu replentur, sic, ut neque capitis  dolores, neque praecordiorum, neque tussis, neque vomitus,  neque febricula praecesserit, hujus aut in naribus, aut in  faucibus ulcus [vel hirudo] reperietur.  Si mulieri inguen\n\t\t\t\t\t\tet febricula orta est, neque  causa apparet, ulcus in vulva est.\n\t\t\t\t\t\tUrina autem  crassa, ex qua quod desidit, album est, significat circa articulos, aut circa viscera dolorem, metumque morbi esse. Eadem viridis, aut viscerum dolorem, tumoremque cum aliquo periculo subesse, aut certe corpus integrum  non esse, testatur. At si sanguis aut pus in urina est,  vel vesica, vel renes exulcerati sunt.\n\t\t\t\t\t\tSi haec crassa carunculas quasdam exiguas quasi capillos habet, aut si bullat,  et male olet, et interdum quasi arenam, interdum quasi sanguinem trahit, dolent autem coxae, quaeque inter has superque pubem sunt, et accedunt frequentes ructus, interdum  vomitus biliosus, extremaeque partes frigescunt, urinae crebra cupiditas, sed magna difficultas est, et quod inde excretum est, aquae simile, vel rufum, vel pallidum est, paulum  tamen in eo levamenti est, alvus vero cum multo spiritu redditur, utique in renibus vitium est.\n\t\t\t\t\t\tAt si paulatim destillat,  vel si sanguis per hanc editur, et in eo quaedam cruenta        concreta sunt, idque ipsum cum difficultate redditur, et circa pubem interiores partes dolent, in eadem vesica vitium est.  Calculosi vero his indiciis cognoscuntur: difficulter urina redditur, paulatimque;\n\t\t\t\t\t\tinterdum etiam sine voluntate, destillat;  eadem arenosa est; nonnumquam aut sanguis, aut cruentum, aut purulentum aliquid cum ea excernitur; eamque quidam  recti, quidam resupinati, maximeque ii, qui grandes calculos habent, quidam etiam inclinati  reddunt, colemque extendendo, dolorem levant.\n\t\t\t\t\t\tGravitatis  quoque cuiusdam in ea parte sensus est: atque ea cursu,  omnique motu augentur. Quidam etiam, quum torquentur,  pedes inter se, subinde mutatis vicibus, implicant. Feminae  vero oras naturalium suorum manibus admotis scabere crebro  coguntur: nonnumquam, si digitum admoverunt, ubi vesicae  cervicem is urget, calculum sentiunt.\n\t\t\t\t\t\tAt qui spumantem sanguinem , his in pulmone vitium  est. Mulieri gravidae sine modo  fusa alvus elidere partum potest. Eidem si  lac ex mammis profluit, imbecillum est quod intus gerit: durae mammae, sanum illud esse, testantur.\n\t\t\t\t\t\tFrequens singultus, et praeter consuetudinem continuus, jecur  inflammatum esse significat. Si tumores  super ulcera subito esse desierunt, idque a tergo incidit, vel  distentio nervorum, vel rigor timeri potest: at si a priore  parte id evenit, vel lateris acutus dolor, vel insania exspectanda est;\n\t\t\t\t\t\tinterdum etiam ejusmodi casum,  quae tutissima inter haec est, profusio alvi sequitur. Si ora  venarum, sanguinem solita fundere, subito suppressa sunt,  aut aqua inter cutem, aut tabes sequitur.\n\t\t\t\t\t\tEadem tabes subit, si in lateris dolore orta suppuratio intra  quadraginta dies purgari non potuit.  At si longa tristitia cum longo timore et vigilia est, atrae bilis morbus subest.\n\t\t\t\t\t\tQuibus saepe ex naribus fluit sanguis, his  aut lienis tumet, aut capitis dolores sunt; quos sequitur, ut  quaedam ante oculos tamquam imagines obversentur.\n\t\t\t\t\t\tAt quibus magni lienes sunt, his gingivae malae  sunt, et os olet, aut sanguis aliqua parte prorumpit: quorum  si nihil evenit, necesse est in cruribus mala ulcera, et ex his        nigrae cicatrices fiant. Quibus causa doloris,  neque sensus ejus est, his mens labat. Si  in ventrem sanguis confluxit, ibi in pus vertitur.\n\t\t\t\t\t\tSi a coxis, et ab inferioribus partibus dolor in pectus transit,  neque ullum signum malum accessit, suppurationis eo loco  periculum est. Quibus sine febre aliqua parte  dolor, aut prurigo, cum rubore et calore est, ibi aliquid suppurat. Urina quoque quae in homine sano parum liquida est,  circa aures futuram aliquam suppurationem esse denuntiat. Haec vero, quum sine febre quoque vel latentium, vel  futurarum rerum notas habeant, multo certiora sunt, ubi febris accessit; atque etiam aliorum morborum tum signa nascuntur.\n\t\t\t\t\t\tErgo protinus insania timenda est, ubi expeditior  alicujus, quam sani fuit, sermo est, subitaque loquacitas orta  est, et haec ipsa solito audacior: aut ubi raro  quis et vehementer spirat, venasque concitatas habet, praecordiis duris et tumentibus.\n\t\t\t\t\t\tOculorum quoque frequens motus, et in capitis dolore offusae oculis tenebrae; vel, nullo  dolore substante, somnus ereptus, continuataque nocte et  die vigilia; vel prostratum contra consuetudinem corpus in  ventrem, sic ut ipsius alvi dolor id non coegerit; item, robusto adhuc corpore, insolitus dentium stridor, insaniae signa  sunt.\n\t\t\t\t\t\tSi quid etiam abscessit, et antequam  suppuraret, manente adhuc febre, subsedit, periculum affert  primum furoris, deinde interitus. Auris quoque  dolor acutus, cum febre continua vehementique, saepe mentem turbat; et ex eo casu  interdum intra septimum  diem moriuntur; seniores tardius; quoniam neque aeque  magnas febres experiuntur, neque aeque insaniunt; ita sustinent, dum is affectus in pus vertatur.\n\t\t\t\t\t\tSuffusae quoque sanguine mulieris mammae, furorem venturum  esse testantur. Quibus autem longae febres  sunt, his aut abscessus aliqui, aut articulorum dolores erunt. Quorum faucibus in febre illiditur spiritus, instat his nervorum distentio. Si  angina subito finita est, in pulmonem id malum transit; idque  saepe intra septimum diem occidit:\n\t\t\t\t\t\tquod, nisi incidit, sequitur ut aliqua parte suppuret.           Denique post alvi longam resolutionem, tormina; post haec, intestinorum laevitas oritur; post nimias destillationes, tabes; post lateris  dolorem, vitia pulmonum; post  haec, insania; post magnos fervores corporis, nervorum rigor aut distentio; ubi caput vulneratum est, delirium; ubi vigilia  torsit, nervorum distentio; ubi vehementer venae super ulcera moventur, sanguinis profluvium. Suppuratio vero pluribus morbis excitatur; nam si longae  febres sine dolore, sine manifesta causa remanent, in aliquam  partem id malum incumbit; in  tamen: nam in senioribus ex ejusmodi morbo quartana fere nascitur.\n\t\t\t\t\t\tEadem suppuratio fit, si praecordia dura, dolentia  ante vicesimum diem hominem non sustulerunt, neque sanguis  ex naribus fluxit, maximeque in adolescentibus; utique si inter  principia aut oculorum caligo, aut capitis dolores fuerunt:  sed tum in inferioribus partibus aliquid abscedit;\n\t\t\t\t\t\taut si praecordia tumorem mollem habent, neque habere intra sexaginta  dies desinunt, haeretque per omne id tempus febris: sed tum  in superioribus partibus fit abscessus; ac si  inter ipsa viscera non fit, circa aures erumpit. Quumque  omnis longus tumor ad suppurationem fere spectet, magis eo  tendit is, qui in praecordiis, quam is, qui in ventre est; is,  qui supra umbilicum, quam is, qui infra est.\n\t\t\t\t\t\tSi lassitudinis etiam sensus in febre est, vel in maxillis, vel  in articulis aliquid abscedit. Interdum quoque  urina tenuis et cruda sic diu fertur, ut alia salutaria signa  sint; exque eo casu plerumque infra transversum septum  fit abscessus.\n\t\t\t\t\t\tDolor etiam pulmonis, si neque  per sputa, neque per sanguinis detractionem, neque per victus  rationem finitus est, vomicas aliquas intus excitat, aut circa vicesimum diem, aut circa tricesimum, aut  circa quadragesimum, nonnumquam etiam circa sexagesimum.\n\t\t\t\t\t\tNumerabimus autem ab eo die, quo primum febricitavit aliquis, aut inhorruit, aut gravitatem ejus partis sensit. Sed hae vomicae modo a        pulmone, modo a contraria parte nascuntur. Quod suppurat, ab  ea parte, quam afficit, dolorem inflammationemque concitat;  ipsum calidius est; et si in partem sanam aliquis decubuit,  onerare eam ex pondere aliquo videtur.\n\t\t\t\t\t\tOmnis etiam suppuratio, quae nondum oculis patet, sic deprehendi potest: si  febris non dimittit, eaque interdiu levior est, noctu increscit;  multus sudor oritur; cupiditas tussiendi est, et paene nihil in  tussi ; oculi cavi sunt; malae rubent; venae sub  lingua inalbescunt; in manibus fiunt adunci ungues; digiti,  maximeque summi, calent; in pedibus tumores sunt; spiritus  difficilius trahitur; cibi fastidium est; pustulae toto corpore  oriuntur.\n\t\t\t\t\t\tQuod si protinus initio dolor et  tussis fuit, et spiritus difficultas, vomica vel ante, vel circa  vicesimum diem erumpet: si serius ista coeperint, necesse  est quidem increscant; sed quo minus cito affecerint, eo tardius solventur. Solent etiam in gravi  morbo pedes cum digitis unguibusque nigrescere: quod si  non est mors consequuta, et reliquum corpus invaluit, pedes  tamen decidunt. Sequitur, ut in quoque morbi genere proprias notas explicem, quae vel spem, vel periculum ostendant. Ex vesica  dolenti, si purulenta urina processit, inque ea laeve et album  subsedit, metum detrahit.\n\t\t\t\t\t\tIn pulmonis morbo,  si sputo ipse levatur dolor, quamvis id purulentum est, tamen  aeger facile spirat, facile excreat, morbum ipsum non  difficulter fert, potest ei secunda valetudo contingere. Neque inter initia terreri convenit, si protinus  sputum mixtum est rufo quodam, et sanguine, dummodo statim edatur.\n\t\t\t\t\t\tLaterum dolores, suppuratione  facta, deinde intra quadragesimum diem purgata, finiuntur. Si in  vomica est, et ex  ea fertur pus purum et album, salus facilis: id enim malum  in tunica est.\n\t\t\t\t\t\tEx suppurationibus vero eae        tolerabiles sunt, quae in exteriorem partem feruntur, et  acuuntur: et ex iis quae intus procedunt, eae  leviores, quae contra se cutem non afficiunt, eamque et sine  dolore, et ejusdem coloris, cujus reliquae partes sunt, sinunt  esse. Pus quoque, quacumque parte erumpit,  si est laeve, album, et unius coloris, sine ullo metu est; et, quo effuso, febris protinus conquievit,  desieruntque urgere cibi fastidium et potionis desiderium.\n\t\t\t\t\t\tSi quando etiam suppuratio descendit in  crura, sputumque factum pro rufo purulentum est, periculi  minus est.\n\t\t\t\t\t\tAt in tabe ejus, qui salvus futurus est, sputum  esse debet album, aequale totum, ejusdemque coloris, sine  pituita; eique etiam simile esse oportet, si quid in nares a  capite destillat. Longe optimum est, febrem omnino non esse;  secundum est, tantulam esse, ut neque cibum impediat, neque  crebram sitim faciat. Alvus  in hac valetudine ea tuta est, quae quotidie coacta, eaque  convenientia iis, quae assumuntur, reddit; corpus id, quod  minime tenue, maximeque lati pectoris atque setosi est, cujusque cartilago exigua et carnosa est.\n\t\t\t\t\t\tSuper  tabem, si mulieri suppressa quoque menstrua fuerunt, et circa  pectus atque scapulas dolor mansit, subitoque sanguis erupit,  levari morbus solet: nam et tussis minuitur, et sitis atque  febricula desinunt; sed iisdem fere, nisi redit sanguis, vomica erumpit; quae quo cruentior, eo melior est.\n\t\t\t\t\t\tAqua autem inter cutem minime terribilis est, quae nullo  antecedente morbo coepit; deinde, quae longo morbo supervenit: utique si firma viscera sunt; si spiritus facilis; si nullus dolor; si sine calore corpus est, aequaliterque in extremis  partibus macrum est; si venter mollis; si nulla tussis; nulla  sitis; si lingua, ne per somnum quidem inarescit;\n\t\t\t\t\t\tsi cibi cupiditas est; si venter medicamentis movetur; si per se excernit mollia et figurata; si extenuatur; si urina,  et vini mutatione, et epotis aliquibus medicamentis, mutatur;  Si corpus sine lassitudine est, et morbum facile sustinet: siquidem in quo omnia haec sunt, is ex toto tutus est; in quo  plura ex his sunt, is in bona spe est.\n\t\t\t\t\t\tArticulorum vero vitia, ut podagrae chiragraeque, si juvenes        tentarunt, neque callum induxerunt, solvi possunt: maximeque torminibus leniuntur, et quocumque modo venter fluit.\n\t\t\t\t\t\tItem morbus comitialis ante pubertatem ortus,  non aegre finitur: et in quo ab una parte  corporis venientis accessionis sensus incipit, optimum est a  manibus pedibusve initium fieri; deinde a lateribus; pessimum inter haec a capite.\n\t\t\t\t\t\tAtque in his quoque  ea maxime prosunt, quae per dejectiones excernuntur. Ipsa  autem dejectio sine ulla noxa est, quae sine febre est; si  celeriter desinit; si contrectato ventre nullus motus ejus sentitur; si extremam alvum spiritus sequitur.\n\t\t\t\t\t\tAc ne tormina  quidem periculosa sunt, si sanguis et strigmenta descendunt,  dum febris ceteraeque accessiones hujus morbi absint: adeo  ut etiam gravida mulier, non solum servari possit, sed etiam  partum reservare. Prodestque in hoc  morbo, si jam aetate aliquis processit.\n\t\t\t\t\t\tContra intestinorum laevitas facilius a teneris aetatibus depellitur; utique si ferri urina, et ali cibo corpus incipit. Eadem  aetas prodest, et in coxae dolore, et humerorum, et in omni  resolutione nervorum. Ex quibus coxa, si sine torpore est,  si leviter friget, quamvis magnos dolores habet, tamen et  facile, et mature sanatur: resolutumque membrum, si nihilo minus alitur, fieri sanum potest. Oris resolutio etiam alvo  cita finitur. Omnisque dejectio lippienti prodest.\n\t\t\t\t\t\tAt varix ortus, vel per ora venarum subita  profusio sanguinis, vel tormina, insaniam tollunt. Humerorum dolores, qui ad scapulas vel manus tendunt,  vomitu atrae  solvuntur: et quisquis dolor deorsum tendit, sanabilior est. Singultus sternutamento finitur.\n\t\t\t\t\t\tLongas dejectiones supprimit  vomitus. Mulier sanguinem vomens, profusis  menstruis, liberatur. Quae menstruis non purgatur, si sanguinem ex naribus fudit, omni periculo vacat.  Quae locis laborat, aut difficulter partum edit, sternutamento  levatur. Aestiva quartana fere brevis est.  Cui calor et tremor est, saluti  est.  Lienosis bono tormina sunt.\n\t\t\t\t\t\tDenique ipsa  febris, quod maxime mirum videri potest, saepe praesidio est;        nam et praecordiorum dolores, si sine inflammatione sunt,  finit; et  dolori succurrit; et nervorum distentionem rigoremque, si postea coepit,  ex toto tollit; et ex difficultate  urinae morbum tenuioris intestini ortum, si urinam per calorem movet, levat.\n\t\t\t\t\t\tAt dolores  capitis, quibus oculorum caligo, et rubor cum quadam frontis prurigine accedunt, sanguinis profusione, vel fortuita, vel  etiam petita submoventur. Si capitis ac frontis dolores ex  vento, vel frigore, aut aestu sunt, gravedine et sternutamentis finiuntur.\n\t\t\t\t\t\tFebrem autem ardentem,  quam Graeci  vocant, subitus horror exsolvit. Si in febre aures obtusae sunt, si sanguis e naribus fluxit, aut venter resolutus est, illud malum desinit ex toto. Nihil plus adversus  surditatem, quam biliosa alvus potest.\n\t\t\t\t\t\tQuibus in fistula urinae minuti abscessus, quos   Graeci vocant, esse coeperunt, iis, ubi pus ea parte profluxit,  sanitas redditur. Ex quibus quum  pleraque per se proveniant, scire licet, inter ea quoque, quae  ars adhibet, naturam plurimum posse. Contra, si vesica cum febre continenti dolet, neque venter  quidquam reddit, malum atque mortiferum est; maximeque  id periculum est pueris a septimo anno ad quartum decimum.\n\t\t\t\t\t\t  In pulmonis morbo, si sputum primis diebus  non fuit, deinde a septimo die coepit, et ultra septimum mansit, periculosum est; quantoque magis  mixtos, neque inter se diductos colores habet, tanto deterius.  Et tamen nihil pejus est, quam sincerum id edi, sive rufum  est, sive cruentum, sive album, sive glutinosum, sive pallidum,  sive spumans: nigrum tamen pessimum est.  In eodem morbo periculosa sunt tussis, destillatio; etiam,  quod alias salutare habetur, sternutamentum: periculosissimumque est, si haec sequuta subita dejectio est. Fere vero quae in pulmonis, eadem in lateris doloribus, et mitiora signa, et asperiora esse consuerunt. Ex  jecinore si pus cruentum exit, mortiferum est.\n\t\t\t\t\t\tAt ex suppurationibus eae pessimae sunt, quae intus tendunt,        sic ut exteriorem quoque cutem decolorent: ex iis deinde,  quae in exteriorem partem prorumpunt, quae maximae, quaeque planissimae sunt. Quod si, ne rupta  quidem vomica, vel pure extrinsecus emisso, febris quievit,  aut quamvis quieverit, tamen repetit; item si sitis est, si cibi  fastidium, si venter liquidus, si pus est lividum et pallidum,  si nihil aeger excreat nisi pituitam spumantem, periculum  certum est. Atque ex iis quidem suppurationibus, quas pulmonum morbi concitarunt, fere senes moriuntur: ex ceteris  juniores.\n\t\t\t\t\t\t  At in tabe sputum mixtum purulentum, febris assidua, quae et cibi tempora eripit, et siti affligit, in corpore tenui periculum subesse testantur. Si\n\t\t\t\t\t\tquis  etiam in eo morbo diutius traxit, ubi capilli fluunt; ubi urina quaedam araneis similia subsidentia ostendit, atque in sputis odor foedus est; maximeque  ubi post haec orta dejectio est, protinus moritur: utique si  tempus autumni est, quo fere, qui cetera parte anni traxerunt, resolvuntur. Item pus expuisse in  hoc morbo, deinde ex toto spuere desiisse, mortiferum est. Solet etiam in adolescentibus is morbus ex  vomica fistulave oriri: qui non facile sanescunt, nisi si multa  signa bonae valetudinis  sunt. Ex reliquis vero  minime facile sanantur virgines, aut eae mulieres, quibus  super tabem menstrua suppressa sunt. Cui  vero sano subitus dolor capitis ortus est, dein somnus oppressit, sic ut stertat, neque expergiscatur, intra septimum  diem pereundum est; magis si, cum alvus  cita non antecesserit, palpebrae dormientis non coeunt, sed  album oculorum apparet. Quos tamen ita  mors sequitur, si id malum non est febre discussum.\n\t\t\t\t\t\tAt  aqua inter cutem, si ex acuto morbo coepit, ad sanitatem raro  perducitur: utique si contraria iis, quae supra posita sunt,  subsequuntur. Aeque in ea quoque tussis spem tollit: item, si sanguis sursum deorsumque  erupit, et aqua medium corpus implevit. Quibusdam etiam  in hoc morbo tumores oriuntur, deinde desinunt, deinde  rursus assurgunt. Hi tutiores quidem sunt, quam qui supra  comprehensi sunt, si attendunt; sed fere fiducia secundae        valetudinis opprimuntur.\n\t\t\t\t\t\tIllud jure aliquis mirabitur, quomodo  quaedam simul et affligant nostra corpora, et parte aliqua tueantur. Nam, sive aqua inter cutem quem implevit, sive in  magno abscessu multum puris coiit, simul id omne effudisse,  aeque mortiferum est, ac si quis sani corporis vulnere factus  exsanguis est.\n\t\t\t\t\t\t  Articuli vero cui sic dolent, ut  super eos ex callo quaedam tubercula innata sint, numquam  liberantur: quaeque eorum vitia vel in senectute coeperunt,  vel in senectutem ab adolescentia pervenerunt, ut aliquando  leniri possunt, sic numquam ex toto finiuntur.\n\t\t\t\t\t\tMorbus quoque comitialis post annum quintum et vicesimum ortus aegre  curatur; multoque aegrius is, qui post quadragesimum annum  coepit; adeo ut in ea aetate aliquid in natura spei, vix quidquam in medicina sit. In eodem morbo, si  simul totum corpus afficitur, neque ante in partibus aliquis  venientis mali sensus est, sed homo ex improvise concidit,  cujuscumque is aetatis est, vix sanescit: si vero  mens  laesa est, aut nervorum facta resolutio, medicinae locus non  est.\n\t\t\t\t\t\tDejectionibus quoque si febris accessit; si inflammatio  jecinoris, aut praecordiorum, aut ventris; si immodica sitis;  si longius tempus; si alvus varia; si cum dolore est, etiam  mortis periculum subest: maximeque si inter haec tormina  esse coeperunt. Isque morbus maxime pueros absumit usque ad annum decimum: ceterae aetates facilius sustinent.  Mulier quoque gravida ejusmodi casu rapi potest; atque  etiamsi ipsa convaluit, partum tamen perdit.\n\t\t\t\t\t\tQuin etiam tormina ab atra bile orsa mortifera sunt; aut si sub his, extenuate jam corpore, subito nigra  alvus profluxit.\n\t\t\t\t\t\tAt intestinorum laevitas periculosior est, si  frequens dejectio est; si venter omnibus horis et cum sono,  et sine hoc profluit; si similiter noctu et interdiu; si quod  excernitur, aut crudum est, aut nigrum, et, praeter id, etiam  laeve, et mali odoris; si sitis urget; si post potionem urina non  redditur (quod evenit, quia  liquor omnis non in vesicam,  sed in intestina descendit);\n\t\t\t\t\t\tsi os exulceratur,  si rubet facies, et quasi maculis quibusdam colorum omnium  distinguitur; si venter est quasi fermentatus, pinguis atque rugosus; si cibi et [ambulationis] cupiditas non est. Inter quae        quum evidens mors sit, multo evidentior est, si jam longum  quoque id vitium est; maximeque si etiam in corpore senili  est.\n\t\t\t\t\t\tSi vero in tenuiore intestino morbus est, vomitus, singultus, nervorum distentio, delirium, mala sunt. At in morbo  arquato, durum fieri jecur, perniciosissimum est.  Quos lienis male habet, si tormina prehenderunt, deinde  versa sunt vel in aquam inter cutem, vel in intestinorum laevitatem, vix ulla medicina periculo subtrahit.\n\t\t\t\t\t\tMorbus intestini tenuioris, nisi resolutus est  intra septimum diem, occidit.  Mulier ex partu, si cum febre vehementibus etiam et assiduis  capitis doloribus premitur, in periculo mortis est. Si dolor atque inflammatio est in iis partibus, quibus viscera continentur, frequenter spirare, signum malum est.\n\t\t\t\t\t\tSi sine causa longus dolor capitis est, et in cervices ac scapulas transit, rursusque in caput revertitur, aut a capite ad  cervices scapulasque pervenit, perniciosus est: nisi vomicam  aliquam excitavit, sic ut pus extussiretur; aut nisi sanguis ex  aliqua parte prorupit; aut nisi in capite multa porrigo, totove corpore  ortae sunt.\n\t\t\t\t\t\tAeque magnum malum  est, ubi torpor atque prurigo pervagantur, modo per totum  caput, modo in parte; aut sensus alicujus ibi quasi frigoris  est, eaque ad summam quoque linguam perveniunt. Et quum  in iisdem abscessibus auxilium sit, eo difficilior sanitas est,  quo minus saepe sub his malis illi subsequuntur.\n\t\t\t\t\t\tIn coxae  vero doloribus, si vehemens torpor est, frigescitque crus et  coxa; alvus nisi coacta non reddit, idque quod excernitur,  mucosum est; jamque aetas ejus hominis quadragesimum annum excessit; is morbus erit longissimus, minimeque annuus;  neque finiri poterit, nisi aut vere, aut aestate.\n\t\t\t\t\t\tDifficilis  aeque curatio est in eadem aetate, ubi humerorum dolor vel  ad manus pervenit, vel ad scapulas tendit, torporemque et dolorem creat, neque bilis vomitu levatur.\n\t\t\t\t\t\tQuacumque vero parte  corporis membrum aliquod resolutum est, si neque movetur, et  emacrescit, in pristinum habitum non revertitur; eoque minus, quo vetustius id vitium est, et quo magis in  corpore senili est. Omnique resolutioni nervorum ad medicinam  non idonea tempora sunt hiems et autumnus: aliquid sperari        potest vere et aestate. Isque morbus mediocris vix sanatur;  vehemens sanari non potest. Omnis etiam dolor minus medicinae patet, qui sursum procedit.\n\t\t\t\t\t\tMulieri gravidae, si subito mammae , abortus periculum est. Quae neque peperit, neque gravida est, si  lac habet, a menstruis defecta est.\n\t\t\t\t\t\t  Quartana  autumnalis fere longa est: maximeque, quae coepit hieme  appropinquante. Si sanguis  profluxit, deinde sequuta est dementia cum distentione nervorum, periculum mortis est: itemque, si medicamentis purgatum et adhuc inanem,  nervorum distentio oppressit; aut si in magno  dolore extremae partes frigent.\n\t\t\t\t\t\tNeque  is ad vitam redit, qui ex suspendio, spumante ore, detractus  est. Alvus nigra, sanguini atro similis, repentina, sive cum febre, sive etiam sine hac est, perniciosa  est. Cognitis indiciis, quae nos vel spe consolentur, vel metu  terreant, ad curationes morborum transeundum est. Ex his  quaedam communes sunt, quaedam propriae: communes, quae  pluribus morbis opitulantur; propriae, quae singulis. Ante  de communibus dicam: ex quibus tamen quaedam non aegros  solum, sed sanos quoque sustinent; quaedam in adversa tantum valetudine adhibentur.\n\t\t\t\t\t\tOmne vero auxilium corporis,  aut demit aliquam materiam, aut adjicit, aut  evocat, aut reprimit, aut refrigerat, aut calefacit, simulque  aut durat, aut mollit. Quaedam non uno modo tantum, sed  etiam duobus inter se non contrariis adjuvant. Demitur materia sanguinis detractione, cucurbitula, dejectione, vomitu,  frictione, gestatione, omnique exercitatione corporis, abstinentia, sudore. De quibus protinus dicam. Sanguinem, incisa vena, mitti, novum non est: sed nullum  paene morbum esse in quo non mittatur, novum est. Item,  mitti junioribus, et feminis uterum non gerentibus, vetus est:  in pueris vero idem experiri, et in senioribus, et in gravidis  quoque mulieribus, vetus non est: siquidem antiqui primam  ultimamque aetatem sustinere non posse hoc auxilii genus  judicabant: persuaserantque sibi, mulierem gravidam, quae  ita curata esset, abortum esse facturam.\n\t\t\t\t\t\tPostea  vero usus ostendit, nihil in his esse perpetuum; aliasque potius observationes adhibendas esse, ad quas dirigi curantis  consilium debeat: interest enim non quae aetas sit, neque  quid in corpore intus geratur, sed quae vires sint. Ergo si  juvenis  est, aut si mulier, quae gravida non est,  parum valet, male sanguis mittitur: emoritur enim vis, si  qua supererat, hoc modo erepta.\n\t\t\t\t\t\tAt firmus puer, et robustus  senex, et gravida mulier valens, tuto curatur. Maxime tamen  in his medicus imperitus falli potest: quia fere minus roboris  illis aetatibus subest; mulierique praegnanti post curationem  quoque viribus opus est, non tantum ad se, sed etiam ad partum sustinendum.\n\t\t\t\t\t\tNon quidquid autem intentionem animi et  prudentiam exigit, protinus ejiciendum est; quum praecipua  in hoc ars sit, quae non annos numeret, neque conceptionem  solam videat, sed vires aestimet, et ex eo colligat, possit  necne superesse, quod vel puerum, vel senem, vel in una  muliere duo corpora simul sustineat.\n\t\t\t\t\t\tInterest etiam inter  valens corpus, et obesum; inter tenue, et infirmum: tenuioribus magis sanguis, plenioribus magis caro abundat. Facilius  itaque illi detractionem ejusmodi sustinent; celeriusque ea,  si nimium est pinguis, aliquis affligitur. Ideoque vis corporis  melius ex venis, quam ex ipsa specie aestimatur. Neque solum haec consideranda sunt, sed etiam morbi genus quod sit:  utrum superans, an deficiens materia laeserit; corruptum corpus sit, an integrum;\n\t\t\t\t\t\tnam si materia vel deest, vel integra  est, istud alienum est: at si vel copia sui male , vel        corrupta est, nullo modo melius succurritur. Ergo vehemens  febris, ubi rubet corpus, plenaeque venae tument, sanguinis  detractionem requirit: item viscerum morbi, nervorumque  resolutio, et rigor, et distentio: quidquid denique fauces difficultate spiritus strangulat; quidquid subito supprimit vocem;  quisquis intolerabilis dolor est; et quacumque de causa ruptum aliquid intus atque collisum est:\n\t\t\t\t\t\titem malus corporis  habitus, omnesque acuti morbi, qui modo, ut supra dixi, non  infirmitate, sed onere nocent. Fieri tamen potest, ut morbus  quidem id desideret, corpus autem vix pati posse videatur:  sed si nullum tamen appareat aliud auxilium, periturusque  sit qui laborat, nisi temeraria quoque via fuerit adjutus; in  hoc statu boni medici est ostendere, quam nulla spes sit sine  sanguinis detractione, faterique quantus in hac ipsa metus  sit: et tum demum, si exigetur, sanguinem mittere.\n\t\t\t\t\t\tDe quo  dubitari in ejusmodi re non oportet: satius est enim anceps  auxilium experiri, quam nullum. Idque maxime fieri debet,  ubi nervi resoluti sunt; ubi subito aliquis obmutuit; ubi angina  strangulatur; ubi prioris febris accessio paene confecit, paremque subsequi verisimile est, neque eam videntur  sustinere aegri vires posse.\n\t\t\t\t\t\tQuum sit autem minime crudo sanguis mittendus, tamen ne id quidem perpetuum est: neque  enim semper concoctionem res exspectat. Ergo si ex superiore parte aliquis decidit, si contusus est, si ex aliquo subito  casu sanguinem vomit, quamvis paulo ante sumsit cibum, tamen protinus ei demenda materia est, ne, si subsederit, corpus affligat. Idemque etiam in aliis casibus repentinis, qui  strangulabunt, dictum erit.\n\t\t\t\t\t\tAt si morbi ratio patietur, tum  demum nulla cruditatis suspicione remanente id fiet. Ideoque  ei rei videtur aptissimus adversae valetudinis dies secundus,  aut tertius. Sed ut aliquando etiam primo die sanguinem  mittere necesse est, sic numquam utile post diem quartum  est, quum jam spatio ipso materia et exhausta est, et corpus  corrupit: ut detractio imbecillum id facere possit, non possit  integrum.\n\t\t\t\t\t\tQuod si vehemens febris urget, in ipso impetu  ejus sanguinem mittere, hominem jugulare est. Exspectanda  ergo remissio est; si non decrescit, sed crescere desiit, neque speratur remissio, tum quoque, quamvis pejor, sola tamen        occasio non omittenda est.\n\t\t\t\t\t\tFere etiam ista medicina, ubi  necessaria est, in biduum dividenda est: satius est enim primum levare aegrum, deinde perpurgare, quam simul omni  vi effusa fortasse praecipitare. Quod si in pure quoque aquaque quae inter cutem est, ita respondet, quanto magis necesse  est in sanguine respondeat. Mitti vero is debet,  si totius corporis causa fit, ex brachio; si partis alicujus, ex  ea ipsa parte, aut certe quam proxima: quia non ubique mitti  potest, sed in temporibus, in brachiis, juxta talos.\n\t\t\t\t\t\tNeque ignoro, quosdam dicere, quam longissime sanguinem inde, ubi laedit, esse mittendum: sic enim averti materiae cursum; at illo  modo in id ipsum, quod gravat, evocari. Sed id falsum est:  proximum enim locum primo exhaurit; ex ulterioribus autem  eatenus sanguis sequitur, quatenus emittitur; ubi is suppressus est, quia non trahitur, ne venit quidem.\n\t\t\t\t\t\tVidetur tamen  usus ipse docuisse, si caput fractum est, ex brachio potius  sanguinem esse mittendum; si quod in humero vitium est, ex  altero brachio: credo, quia si quid parum cesserit, opportuniores eae partes injuriae sunt, quae jam male habent. Avertitur quoque interdum sanguis, ubi alia parte prorumpens,  alia emittitur: desinit enim fluere qua nolumus, inde objectis  quae prohibeant, alia dato itinere. Mittere autem sanguinem quum sit expeditissimum usum  habenti, tamen ignaro difficillimum est; juncta enim est venae arteria, his nervi: ita, si nervum scalpellus attingit, sequitur nervorum distentio, eaque hominem crudeliter consumit. At arteria incisa neque coit, neque sanescit; interdum  etiam, ut sanguis vehementer erumpat, efficit.\n\t\t\t\t\t\tIpsius quoque  venae, si forte praecisa est, capita comprimuntur, neque sanguinem emittunt. At si timide scalpellus demittitur, summam  cutem lacerat, neque venam incidit. Nonnumquam etiam ea  latet, neque facile reperitur. Ita multae res id difficile inscio  faciunt, quod perito facillimum est. Incidenda ad medium  vena est: ex qua quum sanguis erumpit, colorem ejus habitumque oportet attendere;\n\t\t\t\t\t\tnam si is crassus et niger est,  vitiosus est; ideoque utiliter effunditur; si rubet et ,  integer est; eaque missio sanguinis adeo non prodest, ut  etiam noceat; protinusque is supprimendus est. Sed id        evenire non potest sub eo medico, qui scit ex quali corpore  sanguis mittendus sit.\n\t\t\t\t\t\tIllud magis fieri solet, ut aeque niger  assidue primo die profluat: quod quamvis ita est, tamen si  jam satis fluxit, supprimendus est; semperque ante finis faciendus est, quam anima deficiat. Deligandumque brachium  superimposito expresso ex aqua frigida penicillo: et postero  die averso medio digito vena ferienda, ut recens coitus ejus  resolvatur, iterumque sanguinem fundat.\n\t\t\t\t\t\tSive autem primo,  sive secundo die sanguis, qui crassus et niger initio fluxerat,  et rubere, et  coepit, satis materiae detractum est,  atque quod superest, sincerum est: ideoque protinus brachium  deligandum, habendumque ita est, donec valens cicatricula  sit; quae celerrime in vena confirmatur. Cucurbitularum vero duo genera sunt; aeneum, et corneum. Aenea, altera parte patet, altera clausa est: cornea,  altera parte aeque patens, altera foramen habet exiguum.  In aeneam linamentum ardens conjicitur, ac sic os ejus corpori aptatur, imprimiturque, donec inhaereat.\n\t\t\t\t\t\t  Cornea per  se corpori imponitur; deinde ubi ea parte, qua exiguum foramen est, ore spiritus adductus est, superque cera cavum  id clausum est, aeque inhaerescit. Utraque non ex his tantum materiae generibus, sed etiam ex quolibet alio recte fit.  Ac si cetera defecerunt, caliculus quoque, aut pultarius oris  compressioris, ei rei commode aptatur.\n\t\t\t\t\t\tUbi inhaesit, si concisa ante scalpello cutis est, sanguinem extrahit; si integra  est, spiritum. Ergo ubi materia, quae intus est, laedit, illo  modo; ubi inflatio, hoc imponi solet. Usus autem cucurbitulae praecipuus est, ubi non in toto corpore, sed in parte  aliqua vitium est, quam exhauriri ad confirmandam valetudinem satis est.\n\t\t\t\t\t\tIdque ipsum testimonium est, etiam scalpello  sanguinem, ubi membro succurritur, ab ea potissimum parte,  quae jam laesa est, esse mittendum, quod nemo cucurbitulam  diversae parti imponit, nisi quum profusionem sanguinis eo        avertit; sed ei ipsi, quae dolet, quaeque liberanda est. Opus  etiam esse cucurbitula potest in morbis longis, sive corrupta  materia, sive spiritu male habente;\n\t\t\t\t\t\tin acutis quoque quibusdam, quamvisjam et iis spatium aliquod accessit, si et levari  corpus debet, et ex vena sanguinem mitti vires non patiuntur. Idque auxilium ut minus vehemens, ita magis tutum; neque umquam periculosum est, etiamsi in medio febris impetu,  etiamsi in cruditate adhibetur.\n\t\t\t\t\t\tIdeoque ubi sanguinem mitti  opus est, si incisa vena praeceps periculum est, aut si in  parte corporis etiam vitium est, huc potius confugiendum  est: quum eo tamen, ut sciamus, hic ut nullum periculum, ita  levius praesidium esse; nec posse vehementi malo, nisi aeque  vehemens auxilium succurrere. Dejectionem autem antiqui variis medicamentis, crebraque alvi ductione in omnibus paene morbis moliebantur:  dabantque aut nigrum veratrum, aut filiculam, aut squamam  aeris, quam  Graeci vocant; aut lactucae  marinae lac, cujus gutta pani adjecta abunde purgat; aut lac  vel asininum, vel bubulum, vel caprinum; eique salis paulum  adjiciebant, decoquebantque id, et sublatis iis, quae coierant,  quod quasi serum supererat, bibere cogebant;\n\t\t\t\t\t\tsed medicamenta stomachum fere laedunt. Alvus si vehementius fluit,  aut saepius ducitur, hominem infirmat. Ergo numquam in adversa valetudine medicamentum ejus rei causa recte datur,  nisi ubi is morbus sine febre est; ut quum veratrum nigrum  aut atra bile vexatis, aut cum tristitia insanientibus, aut iis,  quorum nervi parte aliqua resoluti sunt, datur.\n\t\t\t\t\t\tAt ubi febres  sunt, satius est ejus rei causa cibos potionesque assumere,  qui simul et alant, et ventrem molliant. Suntque valetudinis  genera, quibus ex lacte purgatio convenit. Plerumque vero alvus potius ducenda est: quod ab  Asclepiade quoque sic temperatum, ut tamen servatum sit,  video plerumque saeculo nostro praeteriri. Est autem ea        moderatio, quam is sequutus videtur, aptissima: ut neque  saepe ea medicina tentetur, et tamen semel, vel summum  bis, non omittatur, si caput grave est; si oculi caligant; si  morbus majoris intestini est, quod Graeci  nominant;\n\t\t\t\t\t\tsi in imo ventre, aut in coxa dolores sunt; si in stomachum  quaedam biliosa concurrunt, vel etiam pituita eo se, humorve   aquae similis confert; si spiritus difficilius redditur;  si nihil per se venter excernit; utique, si juxta quoque stercus est, et intus remanet; aut si stercoris odorem, nihil dejiciens, aeger ex spiritu suo sentit; aut si corruptum est, quod  excernitur; aut si prima inedia febrem non sustulit; aut si  sanguinem mitti, quum opus sit, vires non patiuntur, tempusve  ejus rei praeteriit; aut si multum ante morbum aliquis potavit;\n\t\t\t\t\t\taut si is, qui saepe vel sponte, vel casu purgatus est,  subito habet alvum suppressam. Servanda vero illa sunt:  ne ante diem tertium ducatur; ne ulla cruditate substante; ne  in corpore infirmo, diuque adversa valetudine exhausto; neve  in eo, cui satis alvus quotidie reddit, quive eam liquidam habet; neve in ipso accessionis impetu, quia, quod tum infusum  est, alvo continetur, regestumque in caput, multo gravius  periculum efficit.\n\t\t\t\t\t\tPridie vero abstinere debet aeger, ut aptus  tali curationi sit: eo die ante aliquot horas aquam calidam bibere, ut superiores ejus partes madescant. Tum immittenda  in alvum est, si levi medicina contenti sumus, pura aqua; si  paulo valentiori, mulsa; si leni, ea in qua foenum graecum,  vel ptisana, vel malva decocta sit.\n\t\t\t\t\t\t  Acris autem est marina  aqua, vel alia sale adjecto: atque utraque decocta commodior est. Acrior fit adjecto, vel oleo, vel nitro, vel melle:  quoque acrior est, eo plus extrahit, sed minus facile sustinetur. Idque quod infunditur, neque frigidum esse oportet,  neque calidum; ne alterutro modo laedat. Quum infusum  est, quantum fieri potest, continere se in lectulo debet aeger,  nec primae cupiditati dejectionis protinus cedere: ubi necesse est, tum demum desidere.\n\t\t\t\t\t\tFereque eo modo demta  materia, superioribus partibus levatis, morbum ipsum mollit.  Cum vero, quoties res coegit, desidendo aliquis se exhausit,  paulisper debet conquiescere; et, ne vires deficiant, utique  eo die cibum assumere: qui plenior, an exiguus sit dandus,        ex ratione ejus accessionis, quae exspectabitur, aut in metu  non erit, aestimari oportebit. At vomitus, ut in secunda quoque valetudine saepe necessarius biliosis est, sic etiam in iis morbis, quos  concitavit. Ergo omnibus, qui ante febres horrore et tremore  vexantur; omnibus, qui cholera laborant; omnibus etiam cum  quadam hilaritate insanientibus; et comitiali quoque morbo  oppressis necessarius est;\n\t\t\t\t\t\tsed si acutus morbus est, si febris  est, asperioribus medicamentis opus non est; sicut in dejectionibus quoque supra dictum est: satisque est ea vomitus causa  sumi, quae sanis quoque sumenda esse proposui. At ubi  longi valentesque morbi sine febre sunt, ut comitialis, ut insania, veratro quoque albo utendum est.\n\t\t\t\t\t\tId neque hieme, neque aestate recte datur; optime vere; tolerabiliter autumno.  Quisquis daturus erit, id agere ante debet, ut accepturi corpus humidius sit. Illud scire oportet, omne  ejusmodi medicamentum, quod potui datur, non semper aegris  prodesse, semper sanis nocere. De frictione vero adeo multa Asclepiades, tamquam inventor ejus, posuit in eo volumine, quod  inscripsit, ut, quum trium tantum faceret mentionem,  hujus et aquae et gestationis, tamen maximam partem in hac  consumserit. Oportet autem neque recentiores viros in iis  fraudare, quae vel repererunt, vel recte sequuti sunt; et tamen ea, quae apud antiquiores aliquos posita sunt, auctoribus suis reddere.\n\t\t\t\t\t\tNeque dubitari potest, quin latius quidem,  et dilucidius, ubi et quomodo frictione utendum esset,        Asclepiades praeceperit; nihil tamen repererit, quod non a vetustissimo auctore Hippocrate\n\t\t\t\t\t\tpaucis verbis comprehensum sit: qui dixit, 'frictione, si vehemens  sit, durari corpus; si lenis, molliri; si multa, minui; si modica, impleri'. Sequitur ergo, ut tum utendum sit, quum aut  adstringendum corpus sit, quod hebes est; aut molliendum,  quod induruit; aut digerendum in eo, quod copia nocet; aut  alendum id, quod tenue et infirmum est.\n\t\t\t\t\t\tQuas tamen species  si quis curiosius aestimet, quod jam ad medicum non pertinet, facile intelliget, omnes ex una causa pendere, quae demit; nam et adstringitur aliquid, eo demto, quod interpositum, ut id laxaretur, effecerat; et mollitur, eo detracto, quod  duritiem creabat; et impletur, non ipsa frictione, sed eo cibo,  qui postea usque ad cutem, digestione quadam relaxatam,  penetrat.\n\t\t\t\t\t\tDiversarum vero rerum in modo causa est. Inter  unctionem autem et frictionem multum interest. Ungi enim,  leniterque pertractari corpus, etiam in acutis et recentibus  morbis oportet; in remissione tamen, et ante cibum: longa  vero frictione uti, neque in acutis morbis, neque increscentibus convenit; praeterquam quum phreneticis somnus ea quaeritur.\n\t\t\t\t\t\tAmat autem hoc auxilium valetudo longa, et jam a  primo impetu inclinata. Neque ignoro quosdam dicere, omne  auxilium necessarium esse increscentibus morbis, non quum  jam per se finiuntur. Quod non ita se habet. Potest enim  morbus, etiam qui per se finem habiturus est, citius tamen  adhibito auxilio tolli:\n\t\t\t\t\t\tquod duabus de causis necessarium est;  et ut quam primum bona valetudo contingat; et ne morbus,  qui remanet, iterum, quamvis levi de causa, exasperetur.  Potest morbus minus gravis esse, quam fuerit, neque ideo  tamen solvi, sed reliquiis quibusdam inhaerere, quas admotum aliquod auxilium discutiat.\n\t\t\t\t\t\tSed ut, levata quoque adversa valetudine, recte frictio adhibetur; sic numquam adhibenda est febre increscente: verum, si fieri poterit, quum  ex toto corpus ea vacabit; sin minus, certe quum ea remiserit. Eadem autem modo in totis corporibus esse debet, ut  quum infirmus aliquis implendus; modo in partibus, aut quia  ejus ipsius membri imbecillitas id requirit, aut quia alterius.\n\t\t\t\t\t\tNam et capitis longos dolores ipsius frictio levat: non in        impetu tamen doloris: et membrum aliquod resolutum ipsius  frictione confirmatur. Longe tamen saepius aliud perfricandum est, quum aliud dolet; maximeque quum a summis, aut  a mediis partibus corporis evocare materiam volumus; ideoque extremas partes perfricamus.\n\t\t\t\t\t\tNeque audiendi sunt, qui  numero finiunt, quoties aliquis perfricandus sit. Id enim ex  viribus hominis colligendum est: et si is perinfirmus est,  potest satis esse quinquagies; si robustior, potest ducenties;  inter utrumque deinde, prout vires sunt. Quo , ut etiam  minus saepe in muliere, quam in viro; minus saepe in puero,  vel sene, quam in juvene, manus dimovendae sint.\n\t\t\t\t\t\tDenique,  si certa membra perfricantur, multa valentique frictione opus  est; nam neque totum corpus infirmari cito per partem potest,  et opus est quam plurimum materiae digeri, sive id ipsum  membrum, sive per id aliud levamus. At ubi totius corporis  imbecillitas hanc curationem per totum id exigit, brevior esse  debet et lenior; ut tantummodo summam cutem emolliat, quo  facilius capax ex recenti cibo novae materiae fiat.\n\t\t\t\t\t\tIn malis  jam aegrum esse, ubi exterior pars corporis friget, interior  cum siti calet, supra posui.  Sed  quoque unicum in frictione praesidium est; quae si  calorem in cutem evocavit, potest alicui medicinae locum  facere. Gestatio quoque longis et jam inclinatis morbis aptissima  est: utilisque est et iis corporibus, quae jam ex toto febre  carent, sed adhuc exerceri per se non possunt; et iis, quibus  lentae morborum reliquiae remanent, neque aliter eliduntur.  Asclepiades etiam in recenti vehementique, praecipueque  ardente febre, ad discutiendam eam, gestatione dixit utendum:\n\t\t\t\t\t\tsed id periculose fit; meliusque quiete ejusmodi impetus sustinetur. Si quis tamen experiri volet, sic experiatur,  si lingua non erit aspera, si nullus tumor, nulla durities, nullus dolor visceribus, aut capiti, aut praecordiis suberit. Et        ex toto numquam gestari corpus dolens debet, sive id in toto,  sive in parte est; nisi tamen solis nervis dolentibus; neque  umquam increscente febre, sed in remissione ejus.\n\t\t\t\t\t\tGenera  autem gestationis plura sunt; quae adhibenda sunt et pro viribus cujusque, et pro opibus; ne aut imbecillum hominem  nimis digerant, aut humili desint. Lenissima est navi, vel in  portu, vel in flumine; vehementior vel in alto, vel lectica; etiamnum acrior vehiculo. Atque haec  ipsa et intendi et leniri possunt.\n\t\t\t\t\t\tSi nihil horum est, suspendi  lectus debet, et moveri: si ne id quidem est, at certe uni  pedi subjiciendum fulmentum est, atque ita lectus huc et illuc  manu impellendus. Et lenia quidem genera exercitationis infirmis conveniunt  valentiora vero iis, qui jam pluribus diebus febre liberati  sunt; aut iis, qui gravium morborum initia sic sentiunt, ut adhuc febre vacent, quod et in tabe, et in stomachi vitiis, et  quum aqua cutem subiit, et interdum in morbo regio ; aut  ubi quidam morbi, qualis comitialis, qualis insania est, sine  febre, quamvis diu, manent.\n\t\t\t\t\t\tIn quibus affectibus ea quoque  genera exercitationum necessaria sunt, quae comprehendimus eo loco, quo, quemadmodum sani, neque firmi homines  se gererent, praecepimus. Abstinentiae vero duo genera sunt: alterum, ubi nihil  assumit aeger; alterum, ubi non nisi quod oportet. Initia  morborum primum famem sitimque desiderant: ipsi deinde  morbi moderationem, ut neque aliud quam expedit, neque  ejus ipsius nimium sumatur; neque enim convenit juxta inediam protinus satietatem esse. Quod si sanis quoque corporibus inutile est, ubi aliqua necessitas famem fecit; quanto  inutilius est in corpore etiam aegro?\n\t\t\t\t\t\tNeque ulla res magis  adjuvat laborantem, quam tempestiva abstinentia. Intemperantes homines apud nos ipsi cibi tempora curantibus dant.  Rursus alii tempora medicis pro dono remittunt, sibi ipsis        modum vindicant. Liberaliter agere se credunt, qui, quum  cetera illorum arbitrio relinquant, in genere cibi liberi sunt;  quasi quaeratur, quid medico liceat, non quid aegro salutare  sit. Cui vehementer nocet, quoties in ejus, quod assumitur,  vel tempore, vel modo, vel genere peccatur. Sudor etiam duobus modis elicitur: aut sicco calore, aut  balneo. Siccus calor est, et arenae calidae, et laconici, et  clibani, et quarumdam   sudationum, ubi e terra profusus calidus vapor aedificio includitur, sicut super Bajas\n\t\t\t\t\t\tin murtetis habemus. Praeter haec sole quoque,  et exercitatione is movetur. Utiliaque haec genera sunt,  quoties humor intus nocet, isque digerendus est. Ac nervorum quoque quaedam vitia sic optime curantur.\n\t\t\t\t\t\tSed cetera  infirmis possunt convenire: sol et exercitatio tantum robustioribus; qui tamen sine febre, vel inter initia morborum, vel  etiam non gravibus morbis tenentur. Cavendum autem est,  ne quid horum vel in febre, vel in cruditate tentetur. At  balnei duplex usus est; nam modo, discussis febribus, initium cibi plenioris, vinique firmioris valetudini facit; modo  febrem ipsam tollit. Fereque adhibetur, ubi summam cutem  relaxari, evocarique corruptum humorem, et habitum corporis mutari expedit.\n\t\t\t\t\t\tAntiqui timidius eo utebantur: Asclepiades audacius. Neque terrere autem ea res, si tempestiva est,  debet: ante tempus nocet. Quisquis febre liberatus est, simulatque ea uno die non accessit, eo qui proximus est, post  tempus accessionis, tuto lavari potest. At si circuitum habere ea febris solita est sic, ut tertio, quartove die revertatur, quandocumque non accessit, balneum tutum est.\n\t\t\t\t\t\tManentibus vero adhuc febribus, si eae sunt lenes, levesque  jamdiu male habent, recte medicina ista tentatur: cum eo  tamen ne praecordia dura sint, neve ea tumeant, neve lingua aspera sit, neve aut in medio corpore, aut in capite dolor ullus sit, neve tum febris increscat. Atque in iis quidem        febribus, quae certum circuitum habent, duo balnei tempora  sunt: alterum, ante horrorem; alterum, febre finita:\n\t\t\t\t\t\tin iis  vero, qui lentis febriculis diu detinentur, quum aut ex toto  recessit accessio; aut, si id non solet, certe lenita est, jamque corpus tam integrum est, quam maxime esse in eo genere valetudinis solet. Imbecillus homo, iturus in balneum,  vitare debet ne ante frigus aliquod experiatur:\n\t\t\t\t\t\tubi in balneum venit, paulisper resistere, experirique, num tempora  adstringantur, et an sudor aliquis oriatur: illud si incidit, hoc  non sequutum est, inutile eo die balneum est; perungendusque is leniter, et auferendus est; vitandumque omni modo  frigus, et abstinentia utendum.\n\t\t\t\t\t\tAt si temporibus integris,  primum ibi, deinde alibi sudor incipit, fovendum os aqua  calida; tum in solio desidendum est; atque ibi quoque videndum, num sub primo contactu aquae calidae summa cutis inhorrescat; quod vix tamen fieri potest, si priora recte  cesserunt; certum id autem signum inutilis balnei est.  Ante vero, an postea, quam in aquam calidam se demittat,  aliquis perungi debeat, ex ratione valetudinis suae cognoscat.\n\t\t\t\t\t\tFere tamen, nisi ubi nominatim, ut postea fiat, praecipietur, moto sudore leniter corpus perungendum; deinde in aquam calidam demittendum est. Atque hic quoque  habenda virium ratio est, neque committendum, ut per aestum  anima deficit; sed maturius is auferendus, curioseque vestimentis involvendus est, ut neque ad eum frigus adspiret,  et ibi quoque, antequam aliquid assumat, insudet.\n\t\t\t\t\t\tFomenta  quoque calida sunt milium, sal, arena; quodlibet eorum calefactum, et in linteum conjectum; si minore vi opus est, etiam  solum linteum; at si majore, exstincti titiones, involutique  panniculis,et sic circumdati. Quin etiam calido oleo replentur utriculi; et in vasa fictilia, a similitudine quas lenticulas  vocant, aqua conjicitur; et sal sacco linteo excipitur, demittiturque in aquam bene calidam,\n\t\t\t\t\t\ttum super id membrum,  quod fovendum est, collocatur. Juxtaque ignem ferramenta  duo sunt capitibus paulo latioribus: alterumque ex his demittitur in eum salem, et aqua super leviter adspergitur; ubi  frigere coepit, ad ignem refertur, et idem in altero fit; deinde  invicem in utroque: inter quae descendit salsus et calidus        succus, qui contractis aliquo morbo nervis opitulatur. His  omnibus commune est, digerere id, quod vel praecordia  onerat, vel fauces strangulat, vel in aliquo membro nocet.  Quando autem quoque utendum sit, in ipsis morborum generibus dicetur. Quum de iis dictum sit, quae detrahendo juvant; ad ea  veniendum est, quae alunt, id est cibum et potionem. Haec  autem non omnium tantum morborum, sed etiam secundae  valetudinis communia praesidia sunt: pertinetque ad rem,  omnium proprietates nosse; primum ut sani sciant, quomodo  his utantur; deinde ut exsequentibus nobis morborum curationes, liceat species rerum, quae assumendae erunt, subjicere, neque necesse sit subinde singulas eas nominare.\n\t\t\t\t\t\tScire  igitur oportet, omnia legumina, quaeque ex frumentis panificia sunt, generis valentissimi esse: valentissimum voco, in  quo plurimum alimenti est; item omne animal quadrupes domi  natum; omnem grandem feram, quales sunt caprea, cervus,  aper, onager; omnem grandem avem, quales sunt anser, et  pavo, et grus; omnes belluas marinas, ex quibus cetus est,  quaeque his pares sunt: item mel, et caseum: quo minus mirum est, opus pistorium valentissimum esse, quod ex frumento,  adipe, melle, caseo constat;\n\t\t\t\t\t\tin media vero materia numerari  ex  debere ea, quorum radices, vel bulbos assumimus;  ex quadrupedibus, leporem; aves omnes a minimis ad phoenicopterum; item pisces omnes, qui salem non patiuntur,  solidive saliuntur; imbecillissimam vero materiam esse omnem caulem oleris, et quidquid in caule nascitur, qualis est  cucurbita, et cucumis, et capparis; omnia poma, oleas,  cochleas, itemque conchylia.\n\t\t\t\t\t\tSed quamvis haec ita discreta  sint, tamen etiam, quae sub eadem specie sunt, magna discrimina recipiunt; aliaque res alia vel valentior est, vel infirmior. Siquidem plus alimenti est in pane, quam in ullo alio:  firmius est triticum, quam milium; id ipsum, quam hordeum,  et ex tritico firmissima siligo, deinde simila, deinde cui nihil        demtum est, quod  Graeci vocant; infirmior est  ex polline; infirmissimus cibarius panis.\n\t\t\t\t\t\tEx leguminibus vero  valentior faba, vel lenticula, quam pisum. Ex  valentior rapa, napique, et omnes bulbi, in quibus cepam quoque, et allium numero, quam pastinaca, vel quae radicula\n\t\t\t\t\t\tappellatur: item firmior brassica, et  beta, et porrum, quam lactuca, vel cucurbita, vel asparagus.\n\t\t\t\t\t\tAt ex fructibus surculorum valentiores uvae, ficus, nuces,  palmulae, quam quae poma proprie nominantur: atque ex  his ipsis firmiora, quae succosa, quam quae fragilia sunt.  Itemque ex iis avibus, quae in media specie sunt, valentiores  eae, quae pedibus, quam quae volatu magis nituntur; et ex  iis, quae volatu fidunt, firmiores quae grandiores, quam quae  minutae sunt; ut ficedula et turdus. Atque eae quoque quae  in aqua degunt, leviorem cibum praestant, quam quae natandi scientiam non habent.\n\t\t\t\t\t\tInter domesticas vero quadrupedes levissima suilla est; gravissima bubula: itemque ex  feris, quo majus quodque animal, eo robustior ex eo cibus  est. Pisciumque eorum, qui ex media materia sunt, quibus  maxime utimur, tamen gravissimi sunt [ii] ex quibus salsamenta  quoque fieri possunt, qualis lacertus est; deinde qui, quamvis teneriores, tamen duri sunt, ut aurata, corvus, sparus,  oculata; tum plani; post quos etiamnum leviores lupi, mullique; et post hos, omnes saxatiles.\n\t\t\t\t\t\tNeque vero in generibus  rerum tantummodo discrimen est, sed etiam in ipsis: quod et  aetate fit, et membro, et solo, et coelo, et habitu. Nam quadrupes omne animal, si lactens est, minus alimenti praestat:  itemque quo tenerior pullus cohortalis est: in piscibus quoque media aetas, quae nondum summam magnitudinem implevit. Deinde ex eodem sue ungulae, rostrum, aures, cerebellum; ex agno,  cum petiolis totum caput aliquanto  quam cetera membra leviora sunt: adeo ut in media materia  poni possint.\n\t\t\t\t\t\tEx avibus colla, alaeve recte infirmissimis annumerantur. Quod ad solum vero pertinet, frumentum quodque valentius est collinum, quam campestre: levior piscis inter  saxa editus, quam in arena; levior in arena, quam in limo: quo  fit, ut ex stagno, vel lacu, vel flumine eadem genera graviora  sint: leviorque qui in alto, quam qui in vado        vixit. Omne etiam ferum animal domestico levius; et quodcumque humido coelo, quam quod sicco natum est.\n\t\t\t\t\t\tDeinde  eadem omnia pinguia, quam macra; recentia, quam salsa;  nova, quam vetusta, plus alimenti habent. Tum res eadem  magis alit jurulenta, quam assa; magis assa, quam elixa.  Ovum durum valentissimae materiae est; molle, vel sorbile,  imbecillissimae. Quumque panificia omnia firmissima sint,  elota tamen quaedam genera frumenti, ut alica, oryza, ptisana,  vel ex iisdem facta sorbitio, aut pulticula, et aqua quoque  madens panis, imbecillissimis annumerari potest. Ex potionibus vero quaecumque ex frumento facta est,  itemque lac, mulsum, defrutum, passum, vinum aut dulce, aut  vehemens, aut mustum, aut magnae vetustatis, valentissimi  generis est. At acetum, et id vinum quod paucorum annorum, vel austerum, vel pingue est, in media materia est:  ideoque infirmis numquam generis alterius dari debet. Aqua  omnium imbecillissima est. Firmiorque ex frumento potio  est, quo firmius est ipsum frumentum: firmior ex eo vino,  quod bono solo, quam quod tenui; quodque temperate coelo,  quam quod aut nimis humido, aut nimis sicco, nimiumque aut  frigido, aut calido natum est.\n\t\t\t\t\t\tMulsum, quo plus mellis habet;  defrutum., quo magis incoctum; passum, quo ex sicciore uva  est, eo valentius est. Aqua levissima pluvialis est; deinde  fontana; tum ex flumine; tum ex puteo; post haec ex nive,  aut glacie; gravior his, ex lacu; gravissima, ex palude. Facilis etiam et necessaria  cognitio est naturam ejus requirentibus. Nam levis, pondere  apparet; et ex iis, quae pondere pares sunt, eo melior quaeque est, quo celerius et  et frigescit, quoque celerius  ex ea legumina percoquuntur.\n\t\t\t\t\t\tFere vero sequitur, ut, quo valentior quaeque materia est, eo minus facile concoquatur; sed si concocta est, plus alat. Itaque  utendum est materiae genere pro viribus; modusque omnium  pro genere sumendus. Ergo imbecillis hominibus, rebus  infirmissimis opus est; mediocriter firmos media materia optime sustinet; et robustis apta validissima est. Plus deinde  aliquis assumere ex levioribus potest: magis in iis, quae valentissima sunt, temperare sibi debet. Neque haec sola discrimina sunt; sed etiam aliae res boni  succi sunt, aliae mali; quas  vel   Graeci vocant; aliae lenes, aliae acres; aliae crassiorem pituitam faciunt, aliae tenuiorem; aliae idoneae stomacho, aliae  alienae sunt: itemque aliae inflant, aliae ab hoc absunt; aliae  calefaciunt, aliae refrigerant; aliae facile in stomacho acescunt, aliae non\n\t\t\t\t\t\tfacile intus corrumpuntur; aliae movent alvum, aliae supprimunt; aliae citant urinam,  *aliae tardant; quaedam somnum movent, quaedam sensus  excitant. Quae omnia ideo noscenda sunt, quoniam aliud  alii vel corpori, vel valetudini convenit. Boni succi sunt triticum, siligo, alica, oryza, amylum,  tragum, ptisana, lac, caseus mollis, omnis venatio, omnes  aves, quae ex media materia sunt; ex majoribus quoque eae,  quas supra nominavi: medii inter teneros durosque pisces,  ut mullus, et lupus: verna lactuca, urtica, malva, cucurbita, ovum sorbile, portulaca, cochleae, palmulae:\n\t\t\t\t\t\tex pomis quodcumque neque acerbum, neque acidum est:  vinum dulce, vel lene, passum, defrutum, oleae, quae ex his  duobus in alterutro servatae sunt: vulvae, rostra, trunculique suum, omnis pinguis caro, omnis glutinosa, omne jecur. Mali vero succi sunt milium, panicum, hordeum, legumina, caro domestica permacra, omnisque caro salsa, omne  salsamentum, garum, vetus caseus, siser, radicula, rapa, napi,        bulbi, brassica, magisque etiam cyma ejus, asparagus, beta,  cucumis, porrum, eruca, nasturtium, thymum,  nepeta, satureia, hyssopum, ruta, anethum, , cuminum, , lapathum, sinapi, allium, cepa, lienes, renes,  intestina, pomum quodcumque acidum vel acerbum est, aceturn, omnia acria, acida, acerba, oleum, pisces quoque saxatiles, omnesque, qui ex tenerrimo genere sunt, aut qui rursus  nimium duri virosique sunt, ut fere quos stagna, lacus, limosique rivi ferunt, quique in nimiam magnitudinem excesserunt. Lenes autem sunt sorbitio, pulticula, laganum, amylum,  ptisana, pinguis caro, et quaecumque glutinosa est: quod  fere quidem in omni domestica fit, praecipue tamen in ungulis, trunculisque suum, in petiolis capitulisque  et  vitulorum et agnorum, omnibusque cerebellis: item qui proprie bulbi nominantur, lac, defrutum, passum, nuclei pinei.\n\t\t\t\t\t\tAcria sunt omnia nimis austera, omnia acida, omnia salsa,  mel, et quidem quo melius est, eo magis: item allium, cepa,  eruca, ruta, nasturtium, cucumis, beta, brassica,  asparagus, sinapi, radicula, intubus, ocimum, lactuca, maximaque  pars. Crassiorem autem pituitam faciunt ova sorbilia, alica,  oryza, amylum, ptisana, lac, bulbi, omniaque fere glutinosa.  Extenuant eamdem omnia salsa, atque acria, atque acida. Stomacho autem aptissima sunt, quaecumque austera  sunt, etiam quae acida sunt, quaeque contacta sale modice        sunt; item panis sine fermento, et elota alica, vel oryza, vel  ptisana; omnis avis, omnis venatio; atque utraque vel assa,  vel elixa: ex domesticis animalibus bubula:\n\t\t\t\t\t\tsi quid ex ceteris sumitur, macrum potius, quam pingue: ex sue ungulae,  rostra, aures, vulvaeque steriles: ex  intubus, lactuca, pastinaca, cucurbita elixa, siser: ex pomis cerasum, morum, sorbum, pirum fragile, quale crustuminum vel  est: item pira, quae reponuntur, tarentina atque signina;  malum orbiculatum, aut , vel amerinum, vel cotoneum, vel punicum; uvae ex olla,\n\t\t\t\t\t\tmolle ovum, palmulae, nuclei pinei, oleae albae ex dura  muria, eaedem aceto intinctae, vel nigrae, quae in arbore  bene maturuerunt, vel quae in passo, defrutove servatae  sunt: vinum austerum, licet etiam asperum sit, item  resinatum: duri ex media materia pisces, ostrea, pectines,  murices, purpurae, cochleae, cybium, potionesque vel frigidae, vel ferventes; absinthium. Aliena vero stomacho sunt omnia tepida, omnia salsa,  omnia jurulenta, omnia praedulcia, omnia pinguia, sorbitio,  panis fermentatus, idemque vel ex milio, vel ex hordeo, radices , et quodcumque  ex oleo garove estur, mel,  mulsum, defrutum, passum, lac, omnis caseus, uva recens,  ficus et viridis et arida, legumina omnia, quaeque inflare consueverunt:\n\t\t\t\t\t\titem thymum, nepeta, satureia, hyssopum, nasturtium, lapathum, lapsana, juglandes. Ex his autem intelligi  potest, non quidquid boni succi est, protinus stomacho convenire; neque quidquid stomacho convenit, protinus boni  succi esse. Inflant autem omnia fere legumina, omnia pinguia, omnia  dulcia, omnia jurulenta, mustum, atque etiam id vinum, cui        nihil adhuc aetatis accessit: ex  allium, cepa, brassica, omnesque radices, excepto sisere et pastinaca,\n\t\t\t\t\t\tbulbi,  ficus etiam aridae, sed magis virides, uvae recentes, nuces  omnes, exceptis nucleis pineis, lac, omnisque caseus, quidquid denique subcrudum aliquis assumsit. Minima inflatio fit  ex venatione, aucupio, piscibus, pomis, oleis, conchyliis, ovis  vel mollibus vel sorbilibus, vino vetere.  vero,  et anethum inflationes etiam levant. At calefaciunt piper, sal, caro omnis jurulenta, allium,  cepa, ficus arida, salsamentum, vinum, et quo meracius est  eo magis. Refrigerant , quorum crudi caules assumuntur, ut intubus, et lactuca: item coriandrum, cucumis, elixa  cucurbita, beta, mora, cerasa, mala austera, pira fragilia,  caro elixa, praecipueque acetum, sive cibus ex eo, sive potio  assumitur. Facile autem intus corrumpuntur panis fermentatus, et  quisquis alius quam qui ex tritico est; lac, mel; ideoque  etiam lactantia, atque omne pistorium opus; teneri pisces,  ostrea, , caseus et recens et vetus, crassa vel tenera  caro, vinum dulce, mulsum, defrutum, passum; quidquid denique vel jurulentum est, vel nimis dulce, vel nimis tenue.\n\t\t\t\t\t\tAt minime intus vitiantur panis sine fermento, aves, et eae  potius duriores, duri pisces; neque solum aurata puta, aut  sparus, sed etiam lolligo, locusta, polypus: item bubula,  omnisque dura caro; eademque aptior est, si macra, si salsa  est; omniaque salsamenta; cochleae, murices, purpurae; vinum austerum, vel resinatum. At alvum movent panis fermentatus, magisque si cibarius  vel hordeaceus est; brassica, si subcruda est, lactuca, anethum, nasturtium, ocimum, urtica, portulaca, radicula, capparis, allium, cepa, malva, lapathum, beta, asparagus, cucurbita, cerasa, mora, poma omnia mitia, ficus etiam arida, sed  magis viridis, uvae recentes,\n\t\t\t\t\t\tpingues minutae aves, cochleae,  garum, salsamentum, ostrea, pelorides, echini, musculi, et  omnes fere conchulae, maximeque jus earum; saxatiles, et  omnes teneri pisces, sepiarum atramentum; si qua caro assumitur pinguis, eadem vel jurulenta, vel elixa; aves quae  natant; mel crudum, lac, lactantia omnia, mulsum, vinum dulce  vel salsum, aqua tenera,  omnia tepida, dulcia, pinguia, elixa, jurulenta, salsa, diluta. Contra adstringunt panis ex siligine, vel ex simila; magis  si sine fermento est; magis etiam si ustus est; intenditurque  vis ejus etiam si bis coquitur: pulticula vel ex alica, vel ex  panico, vel ex milio; itemque ex iisdem sorbitio; et magis,  si haec antea fricta sunt: lenticula, cui vel beta. vel intubus,  vel ambubeja, vel plantago adjecta est; magisque etiam si  illa ante fricta est: per se etiam intubus, vel plantago, vel  ambubeja: minuta , brassica bis decocta: dura ova, magisque si assa sunt:\n\t\t\t\t\t\tminutae aves, merula, palumbus, magisque si in posca decoctus est; , omnes aves quae magis  currunt, quam volant; lepus, caprea; jecur ex iis, quae sevum habent, maximeque bubulum, ac sevum ipsum: caseus,  qui vehementior vetustate fit, vel ea mutatione quam in  transmarino videmus; aut si recens est, ex melle, mulsove decoctus:\n\t\t\t\t\t\titem mel coctum, pira immatura, sorba, magisque ea,  quae torminalia vocantur, mala cotonea, et        punica, oleae vel albae vel permaturae, myrta, palmulae, purpurae, murices, vinum resinatum vel asperum, item meracum,  acetum, mulsum quod inferbuit, item defrutum, passum, aqua  vel tepida vel praefrigida, dura, id est ea quae tarde putescit; ideoque pluvia potissimum: omnia dura, macra, austera,  aspera, tosta, et in eadem came, assa potius, quam elixa. Urinam autem movent, quaecumque in horto nascentia  boni odoris sunt, ut apium, ruta, anethum, ocimum, menta,  hyssopum, anisum, coriandrum, nasturtium, eruca, : praeter haec asparagus, capparis, nepeta, thymum, satureia, lapsana, pastinaca, magisque agrestis, radicula, siser,  cepa; ex venatione maxime lepus; vinum tenue, piper et rotundum et longum, sinapi, absinthium, nuclei pinei. Somno vero aptum est papaver, lactuca, maximeque  aestiva, cujus cauliculus jam lacte repletus est, morum, porrum. Sensus excitant nepeta, thymum, satureia, hyssopum,  praecipueque pulegium, ruta, et cepa. Evocare vero materiam multa admodum possunt: sed ea  quum ex peregrinis medicamentis maxime constent, aliisque  magis, quam quibus ratione victus succurritur, opitulentur, in  praesentia differam: ponam vero ea quae prompta, et iis morbis de quibus protinus dicturus sum, apta, corpus erodunt, et        sic eo, quod mali est, extrahunt. Habent autem hanc facultatem semina erucae, nasturtii, radiculae; praecipue tamen  omnium sinapi. Salis quoque et fici eadem vis est. Leniter vero simul et reprimunt et molliunt lana succida  ex aceto vel vino, cui oleum adjectum est; contritae palmulae, furfures in salsa aqua vel aceto decocti. At simul et  reprimunt, et refrigerant herba muralis,  appellant,  serpyllum, pulegium, ocimum, herba sanguinalis, quam Graeci   vocant, portulaca, papaveris folia, capreolique  vitium, coriandri folia, hyoscyamum, muscus, siser, apium,  solanum, quam  Graeci vocant, brassicae folia, intubus, plantago,  semen,\n\t\t\t\t\t\tcontrita pira vel mala, praecipueque cotonea, lenticula, aqua frigida, maximeque pluvialis, vinum, acetum, et horum aliquo madens vel  panis, vel farina, vel spongia, vel cinis, vel lana succida, vel  etiam linteolum, creta cimolia, gypsum, melinum, myrteum,  rosa, acerbum oleum, verbenarum contusa cum teneris caulibus folia;\n\t\t\t\t\t\tcujus generis sunt olea, cupressus, myrtus, lentiscus, tamarix, ligustrum, rosa, rubus, laurus, hedera, punicum  malum. Sine frigore autem reprimunt cocta mala cotonea, malicorium, aqua calida, in qua verbenae coctae sint, quas supra  posui, pulvis vel ex faece vini, vel ex myrti foliis, amarae  nuces.\n\t\t\t\t\t\tCalefacit vero ex qualibet farina cataplasma, sive  tritici, sive farris, sive hordei, sive ervi, vel lolii, vel milii,  vel panici, vel lenticulae, vel fabae, vel lupini, vel lini, vel  foeni graeci, ubi ea , calidaque imposita est.  Valentior tamen ad id omnis farina est ex mulso, quam ex aqua  cocta. Praeterea cyprinum, irinum, medulla, adeps ex fele,  oleum, magisque si vetus est, junctaque oleo , nitrum, git,  piper, quinquefolium.\n\t\t\t\t\t\tFereque, quae vehementer et reprimunt, et refrigerant, durant; quae calefaciunt et digerunt,  emolliunt: praecipueque ad emolliendum potest cataplasma  ex lini vel foeni graeci semine. His autem omnibus, et simplicibus, et permixtis, varie medici utuntur; ut magis quid  quisque persuaserit sibi, appareat, quam quid evidenter  compererit. Provisis omnibus, quae pertinent ad universa genera morborum, ad singulorum curationes veniam. Hos autem in duas  species Graeci diviserunt; aliosque ex his acutos, alios longos esse dixerunt: ideoque, quoniam non semper eodem  modo respondebant, eosdem alii inter acutos, alii inter longos retulerunt. Ex quo plura eorum genera esse manifestum  est.\n\t\t\t\t\t\tQuidam enim breves acutique sunt, qui cito vel tollunt  hominem, vel ipsi cito finiuntur: quidam longi, sub quibus  neque sanitas in propinquo, neque exitium est: tertiumque  genus eorum est, qui modo acuti, modo longi sunt; idque  non in febribus tantummodo, in quibus frequentissimum est,  sed in aliis quoque fit.\n\t\t\t\t\t\tAtque etiam praeter hos, quartum  est, quod neque acutum dici potest, quia non perimit; neque  utique longum, quia, si occurritur, facile sanatur. Ego, quum  de singulis dicam, cujus quisque generis sit indicabo. Dividam autem omnes in eos, qui in totis corporibus consistere  videntur, et eos, qui oriuntur in partibus. Incipiam a prioribus, pauca de omnibus praefatus.\n\t\t\t\t\t\tIn nullo quidem morbo  minus fortuna sibi vindicare, quam ars potest; utpote quum,  repugnante natura, nihil medicina proficiat.  Magis tamen ignoscendum medico est parum proficienti in        acutis morbis, quam in longis. Hic enim breve spatium est, intra  quod, si quod auxilium non profuit,aeger exstinguitur:ibi et  deliberationi, et mutationi remediorum tempus patet; adeo ut  raro, si inter initia medicus accessit, obsequens aeger sine illius  vitio pereat.\n\t\t\t\t\t\tLongus tamen morbus quum penitus insedit, quod  ad difficultatem pertinet, acuto par est. Et acutus quidem,  quo vetustior est; longus autem, quo recentior, eo facilius  curatur. Alterum illud ignorari non oportet, quod non omnibus aegris eadem auxilia conveniunt. Ex quo incidit, ut alia  atque alia summi auctores, quasi sola, venditaverint, prout  cuique cesserant.\n\t\t\t\t\t\tOportet itaque, ubi aliquid non respondet,  non tanti putare auctorem, quanti aegrum, et experiri aliud  atque aliud: sic tamen, ut in acutis morbis cito mutetur, quod  nihil prodest; in longis, quos tempus ut facit, sic etiam solvit, non statim condemnetur, si quid non statim profuit; minus vero removeatur, si quid paulum saltem juvat; quia profectus tempore expletur. Protinus autem inter initia scire facile est, quis acutus  morbus, quis longus sit: non in iis solis in quibus semper ita  se habet; sed in iis quoque in quibus variat. Nam ubi sine  intermissionibus accessiones et dolores graves urgent, acutus  morbus est: ubi lenti dolores, lentaeve febres sunt, et spatia  inter accessiones porriguntur, acceduntque ea signa, quae in  priore volumine\n\t\t\t\t\t\texposita sunt, longum hunc  futurum esse, manifestum est.\n\t\t\t\t\t\tVidendum etiam est, morbus  an increscat, an consistat, an minuatur: quia quaedam remedia increscentibus morbis, plura inclinatis conveniunt, eaque  quae increscentibus apta sunt, ubi acutus increscens urget,  in remissionibus potius experienda sunt. Increscit autem  morbus, dum graviores dolores, accessionesque veniunt; haeque et ante, quam proximae revertuntur, et postea desinunt.\n\t\t\t\t\t\tAtque in longis quoque morbis, etiam tales notas non        habentibus, scire licet increscere, si somnus incertus est, si deterior concoctio, si  dejectiones, si tardior sensus,  si pigrior mens, si percurrit corpus frigus aut calor, si id  magis pallet. Ea vero, quae contraria his sunt, decedentis  ejus notae sunt. Praeter haec in acutis morbis serius aeger  alendus est, nec nisi jam inclinatis: ut primo demta materia  impetum frangat: in longis maturius, ut sustinere spatium  affecturi mali possit.\n\t\t\t\t\t\tAc si quando is non in toto corpore,  sed in parte est; magis tamen ad rem pertinet, vim totius  corporis moliri, quam proprie\n\t\t\t\t\t\tpartis aegrae  sanitatem. Multum etiam interest, ab initio quis  recte curatus sit, an perperam: quia curatio minus iis prodest,  in quibus assidue frustra fuit. Si quis temere habitus, adhuc  integris viribus vivit, admota curatione momento restituitur. Sed quum ab iis coeperim, quae notas quasdam   futurae adversae valetudinis exhibent, curationum quoque  principium ab animadversione ejusdem temporis faciam. Igitur si quid ex iis, quae proposita sunt, incidit, omnium optima  sunt quies et abstinentia; si quid bibendum est, aqua; idque  interdum uno die fieri satis est; interdum, si terrentia manent,  biduo: proximeque abstinentiam sumendus est cibus exiguus,  bibenda aqua; postero die etiam vinum; deinde invicem alternis diebus, modo aqua, modo vinum, donec omnis  causae metus finiatur.\n\t\t\t\t\t\tPer haec enim saepe instans gravis  morbus discutitur. Plurimique falluntur, dum se primo die  protinus sublaturos languorem aut exercitatione, aut balneo,  aut coacta dejectione, aut vomitu, aut sudationibus, aut vino  sperant. Non quo non interdum id incidat, sed quo saepius  fallat, solaque abstinentia sine ullo periculo medeatur; quum  praesertim etiam pro modo terroris moderari liceat; et  leviora indicia fuerint, satis sit a vino tantum abstinere, quod  subtractum plus, quam si cibo quid dematur, adjuvat:\n\t\t\t\t\t\tsi  paulo graviora, non aquam tantum bibere, sed etiam cibo  carnem subtrahere; interdum panis quoque minus, quam pro  consuetudine assumere, humidoque cibo esse contentum, et  olere potissimum: satisque sit, tunc ex toto a cibo, a vino,  ab omni motu corporis abstinere, quum vehementes notae terruerunt. Neque dubium est, quin vix quisquam, qui        non dissimulavit, sed per haec mature morbo occurrit,  aegrotet. Atque haec quidem sanis facienda sunt, tantum causam  metuentibus. Sequitur vero curatio febrium, quod et in toto  corpore, et vulgare maxime morbi genus est. Ex his una  quotidiana, altera tertiana, altera quartana est: interdum  etiam longiore circumitu quaedam redeunt; sed id raro fit: in  prioribus et morbi sunt, et medicina. Et quartanae quidem  simpliciores sunt. Incipiunt fere ab horrore; deinde calor  erumpit; finitaque febre biduum integrum est: ita quarto die  revertitur.\n\t\t\t\t\t\tTertianarum vero duo genera sunt: alterum eodem modo, quo quartana, et incipiens, et desinens; illo tantum interposito discrimine, quod unum diem praestat integrum, tertio redit: alterum longe perniciosius, quod tertio  quidem die revertitur, ex octo autem et quadraginta horis  fere sex et triginta per accessionem occupat, interdum etiam  vel minus, vel plus; neque ex toto in remissione desistit,  sed tantum levius est. Id genus plerique medici   appellant.\n\t\t\t\t\t\tQuotidianae vero variae sunt, et multiplices. Aliae  enim protinus a calore incipiunt, aliae a frigore, aliae ab  horrore. Frigus voco, ubi extremae partes membrorum inalgescunt: horrorem, ubi corpus totum intremit. Rursus aliae  sic desinunt, ut ex toto sequatur integritas: aliae sic, ut aliquantum quidem minuatur ex febre, nihilo minus tamen quaedam reliquiae remaneant, donec altera accessio accedat: ac  saepe aliae vix quidquam aut nihil remittunt.\n\t\t\t\t\t\tDeinde aliae  fervorem ingentem habent, aliae tolerabilem: aliae quotidie  pares sunt, aliae impares; atque invicem altero die leviores,  altero vehementiores: aliae tempore eodem postridie revertuntur, aliae vel serius vel celerius: aliae diem   accessione et decessione implent, aliae minus, aliae plus:  aliae, quum decedunt, sudorem movent, aliae non movent;  atque alias per sudorem ad integritatem venitur, alias corpus        tantum imbecillius\n\t\t\t\t\t\tredditur. Accessiones etiam modo singulae singulis diebus fiunt, modo binae pluresve concurrunt:  ex quo saepe evenit, ut quotidie plures accessiones remissionesque sint; sic tamen, ut unaquaeque alicui priori respondeat. Interdum vero accessiones quoque confunduntur sic,  ut notari neque tempora earum, neque spatia possint. Neque  verum est, quod dicitur a quibusdam, nullam febrem inordinatam esse, nisi aut ex vomica, aut ex inflammatione, aut ex  ulcere: facilior enim semper curatio foret, si hoc verum esset. Sed quod evidentes causae faciunt, facere etiam abditae  possunt.\n\t\t\t\t\t\tNeque de re, sed de verbo controversiam movent,  qui quum aliter aliterque in eodem morbo febres accedunt,  non easdem inordinate redire, sed alias aliasque subinde oriri  dicunt. Quod tamen ad curandi rationem nihil pertineret,  etiamsi vere diceretur. Tempora quoque remissionum modo  liberalia, modo vix ulla sunt. Et febrium quidem ratio maxime talis est. Curationum  vero diversa genera sunt, prout auctores aliquos habent.  Asclepiades officium esse medici dicit,  curet. Id votum est: sed fere periculosa esse  nimia et festinatio et voluptas solet. Qua vero moderatione  utendum sit, ut, quantum fieri potest, omnia ista contingant,  prima semper habita salute, in ipsis partibus curationum considerandum erit.\n\t\t\t\t\t\tEt ante omnia quaeritur, primis diebus  aeger qua ratione continendus sit. Antiqui, medicamentis  quibusdam datis, concoctionem moliebantur; eo quod cruditatem maxime horrebant: deinde eam materiam, quae laedere  videbatur, ducendo saepius alvum subtrahebant. Asclepiades medicamenta sustulit; alvum non toties,  sed fere tamen in omni morbo, subduxit: febre vero ipsa  praecipue se ad remedium ejus uti professus est. Convellendas enim vires aegri putavit, luce, vigilia, siti ingenti, sic  ut ne os quidem primis diebus elui sineret;\n\t\t\t\t\t\tquo magis        falluntur qui per omnia jucundam ejus. disciplinam esse concipiunt. Is enim ulterioribus quidem diebus cubantis etiam  luxuriae subscripsit; primis vero tortoris vicem exhibuit.  Ego autem medicamentorum dari potiones, et alvum duci non  nisi raro debere, concedo; non ideo tamen id agendum, ut  aegri vires convellantur, existimo; quoniam ex imbecillitate  summum periculum est.\n\t\t\t\t\t\tMinui ergo tantum materiam superantem oportet, quae naturaliter digeritur, ubi nihil novi accedit. Itaque abstinendus a cibo primis diebus, et in luce  habendus aeger, nisi infirmus, interdiu est, quoniam corpus  ista quoque digerit; isque cubare quam maximo conclavi debet. Quod ad sitim vero somnumque pertinet, moderandum  est, ut interdiu vigilet; noctu, si fieri potest, conquiescat:  ac neque potet, neque nimium siti crucietur.\n\t\t\t\t\t\tOs etiam ejus  elui potest, ubi et siccum est, et ipsi ; quamvis id  tempus potioni aptum non est. Commodeque Erasistratus  dixit, saepe, interiore parte humorem non requirente, os et  fauces requirere; neque ad rem, male haberi aegrum, pertinere. Ac primo quidem sic tenendus est.\n\t\t\t\t\t\tOptimum vero medicamentum est, opportune cibus datus: qui quando primum  dari debeat, quaeritur. Plerique ex antiquis tarde dabant,  saepe quinto die, saepe sexto: et id fortasse vel in Asia, vel  in Aegypto, coeli ratio patitur. Asclepiades,  ubi aegrum triduo per omnia fatigaverat, quarto die cibo  destinabat. At Themison nuper, non quando coepisset febris,  sed quando desiisset, aut certe levata esset, considerabat;  et ab illo tempore, exspectato die tertio, si non accesserat  febris, statim; si accesserat, ubi ea vel desierat, vel, si assidue inhaerebat, certe sese inclinaverat, cibum dabat.\n\t\t\t\t\t\tNihil  autem horum utique perpetuum est. Nam potest primo die  primus cibus dandus esse, potest secundo, potest tertio,  potest non nisi quarto, aut quinto; potest post unam accessionem, potest post duas, potest post plures. Refert enim  qualis morbus sit, quale corpus, quale coelum, quae aetas,  quod tempus anni, minimeque in rebus multum inter se differentibus, perpetuum esse praeceptum temporis potest.\n\t\t\t\t\t\tIn  morbo, qui plus virium aufert, celerius cibus dandus est        itemque eo coelo, quod magis digerit. Ob quam causam in  Africa nullo die aeger abstineri recte videtur. Maturius etiam  puero, quam juveni, aestate, quam hieme, dari debet. Unum  illud est, quod semper, quod ubique servandum est, ut aegri  vires subinde assidens medicus inspiciat, et quamdiu supererunt, abstinentia pugnet; si imbecillitatem vereri coeperit,  cibo subveniat. Id enim ejus officium est, ut aegrum, neque supervacua materia oneret, neque imbecillitatem fame prodat.\n\t\t\t\t\t\tIdque apud Erasistratum quoque invenio: qui quamvis parum  docuit, quando venter, quando corpus ipsum exinaniretur,  dicendo tamen haec esse videnda, et tum cibum dandum,  quum corpori deberetur, satis ostendit, dum vires superessent, dari non oportere; ne deficerent. consulendum esse.  Ex his autem intelligi potest, ab uno medico multos non posse  curari: eumque, si artifex est, idoneum esse, qui non multum  ab aegro recedit.\n\t\t\t\t\t\tSed qui quaestui serviunt, quoniam is major ex populo est, libenter amplectuntur ea praecepta, quae  sedulitatem non exigunt; ut in hac ipsa re. Facile est enim  dies vel accessiones numerare iis quoque, qui aegrum raro  vident: ille assideat necesse est, qui, quod solum opus est,  visurus est, quando nimis imbecillus futurus sit, nisi cibum  acceperit. In pluribus tamen ad initium cibi dies quartus  aptissimus esse consuevit. Est autem alia etiam de diebus ipsis dubitatio; quoniam  antiqui potissimum impares sequebantur, eosque, tamquam   de aegris judicaretur,  nominabant* [adeo ut  Hippocrates, si alio die febris  desiisset, recidivam timere sit solitus]. Hi erant dies tertius,  quintus, septimus, nonus, undecimus, quartusdecimus, unus  et vicesimus; ita ut summa potentia septimo, deinde quarto  decimo, deinde uni et vicesimo daretur.\n\t\t\t\t\t\tIgitur sic aegros nutriebant, ut  dierum  accessiones exspectarent; deinde postea  cibum, quasi levioribus accessionibus instantibus, darent. Id  Asclepiades jure ut vanum repudiavit; atque in nullo die,  quia par imparve esset, iis vel majus vel minus periculum  esse dixit. Interdum enim pejores dies pares fiunt; et opportunius post eorum accessiones cibus datur.\n\t\t\t\t\t\t Nonnumquam        etiam in ipso morbo dierum ratio mutatur; fitque gravior, qui  remissior esse consueverat. Atque ipse quartusdecimus par  est, in quo esse magnam vim antiqui fatebantur. Qui quum  octavum primi naturam habere contenderent, ut ab eo secundus septenarius inciperet, ipsi sibi repugnabant, non octavum, neque decimum, neque duodecimum diem sumendo,  quasi potentiorem: plus enim tribuebant nono, et undecimo.\n\t\t\t\t\t\tQuod quum fecissent sine ulla probabili ratione, ab undecimo,  non ad tertium decimum, sed ad quartum decimum transibant.  Est etiam apud Hippocratem, ei, quem septimus dies liberaturus sit, quartum esse gravissimum. Ita,  illo quoque auctore, in die pari et gravior febris esse potest,  et certa futuri nota. Atque idem alio loco\n\t\t\t\t\t\tquartum quemque diem, ut in utrumque efficacissimum apprehendit; id est  quartum, septimum, undecimum, quartum decimum, decimum septimum.\n\t\t\t\t\t\tIn quo et ab imparis ad paris rationem transiit,  et ne hoc quidem propositum conservavit; quum a septimo  die undecimus, non quartus, sed quintus sit. Adeo apparet,  quacumque ratione ad numerum respexerimus, nihil rationis,  sub illo quidem auctore, reperiri. Verum in his quidem antiquos tune celebres admodum pythagorici numeri fefellerunt:  quum hic quoque medicus non numerare dies debeat, sed  ipsas accessiones intueri; et ex his conjectare, quando dandus cibus sit.\n\t\t\t\t\t\tIllud autem magis ad rem pertinet, scire, tum  oporteat dari, quum jam bene venae conquieverunt, an etiamnum manentibus reliquiis febris. Antiqui enim quam integerrimis corporibus alimentum offerebant; Asclepiades, inclinata  quidem febre, sed adhuc tamen inhaerente. In quo vanam  rationem sequutus est: non quo non sit interdum maturius  cibus dandus, si mature timetur altera accessio; sed quo scilicet quam sanissimo dari debeat: minus enim corrumpitur,  quod integro corpori infertur.\n\t\t\t\t\t\tNeque tamen verum est, quod  Themisoni videbatur, si duabus horis integer futurus esset  aeger, satius esse tune dari; ut ab integro corpore potissimum diduceretur. Nam si diduci tam celeriter posset, id  esset optimum: sed quum hoc breve tempus non praestet,  satius est principia cibi a decedente febre, quam reliquias        ab incipiente excipi. Ita si longius tempus secundum est,  quam integerrimo dandus est; si breve, etiam antequam ex  toto integer fiat. Quo loco vero integritas est, eodem est  remissio, quae maxima in febre continua potest esse.\n\t\t\t\t\t\tAtque  hoc quoque quaeritur, utrum tot horae exspectandae sint,  quot febrem habuerunt; an satis sit primam partem earum  praeteriri, ut aegris jucundius insidat, quibus interdum non  vacat. Tutissimum est autem, ante totius accessionis tempus  praeteriri: quamvis, ubi longa febris fuit, potest indulgeri  aegro maturius, dum tamen ante minime pars dimidia praetereatur. Idque non in ea sola febre, de qua proxime dictum  est, sed in omnibus ita servandum est. Haec magis per omnia genera febrium perpetua sunt:  nunc ad singulas earum species descendam. Igitur si semel  tantum accessit, deinde desiit, eaque vel ex inguine, vel ex lassitudine, vel ex aestu, aliave simili  re fuit, sic, ut interior nulla causa metum fecerit, postero die,  quum tempus accessionis ita transiit, ut nihil moverit, cibus  dari potest.\n\t\t\t\t\t\tAt si ex alto calor venit, et gravitas vel capitis  vel praecordiorum sequuta est, neque apparet quid corpus  confuderit; quamvis unam accessionem sequuta integritas  est; tamen, quia tertiana timeri potest, exspectandus est dies  tertius: et ubi accessionis tempus praeteriit, cibus dandus  est, sed exiguus; quia quartana quoque timeri potest: et die  quarto demum, si corpus integrum est, eo cum fiducia utendum. Si vero postero, tertiove, aut quarto die sequuta febris  est, scire licet morbum esse. Sed tertianarum, quartanarumque, quarum et certus circumitus est, et finis integer, et liberaliter quieta tempora sunt, expeditior ratio est: de quibus suo  loco dicam.\n\t\t\t\t\t\tNunc vero eas explicabo quae  quotidie urgent. Igitur tertio quoque die cibus aegro commodissime datur: ut alter febrem minuat, alter viribus        subveniat. Sed is dari debet, si quotidiana febris est, quae ex  toto desinat, simulatque corpus integrum factum est: si quamvis non accessiones, febres tamen junguntur, et quotidie quidem increscunt, sed sine integritate tamen remittunt, quum  corpus ita se habet, ut major remissio non exspectetur: si  altero die gravior, altero levior accessio est, post graviorem.\n\t\t\t\t\t\tFere vero graviorem accessionem levior nox sequitur: quo  fit, ut graviorem accessionem nox quoque tristior antecedat. At si continuatur febris, neque levior umquam fit, et dari cibum necesse est, quando dari debeat, magna dissensio est. Quidam, quia fere remissius matutinum  tempus aegris est,  putant dandum. Quod si respondet,  non quia mane est, sed quia remissio est, dari debet.\n\t\t\t\t\t\tSi  vero ne  quidem ulla requies aegris est, hoc ipso pejus  id tempus est, quod quum sua natura melius esse debeat,  morbi vitio, non est: simulque insequitur tempus meridianum,  a quo quum omnis aeger fere pejor fiat, timeri potest, ne  ille magis etiam, quam ex consuetudine, urgeatur. Igitur  alii vespere tali aegro cibum dant. Sed quum eo tempore  fere pessimi sint, qui aegrotant, verendum est, ne, si quid   moverimus, fiat aliquid asperius.\n\t\t\t\t\t\tOb haec ad mediam  noctem decurro; id est, finito jam gravissimo tempore, eodemque longissime distante: sequuturis vero antelucanis horis, quibus omnes fere maxime dormiunt; deinde matutino  tempore, quod natura sua levissimum est. Si vero febres  vagae sunt, quia verendum est, ne cibum statim subsequantur, quandocumque quis ex accessione levatus est,  debet assumere.\n\t\t\t\t\t\tAt si plures accessiones eodem die veniunt,  considerare oportet, paresne per omnia sint, quod vix fieri  potest, an impares. Si per omnia pares sunt, post eam potius  accessionem cibus dari debet, quae non inter meridiem et  vesperem desinit: si impares sunt, considerandum est, quo  distent. Nam si altera gravior, altera levior est, post graviorem dari debet: si altera longior, altera brevior, post  longiorem: si altera gravior, altera longior est, considerandum est utra magis affligat, illa vi, an haec tempore; et post  eam dandus est;\n\t\t\t\t\t\tsed plane plurimum interest, quantae qualesque inter eas remissiones sint. Nam si post alteram febrem        motio manet, post alteram integrum corpus est, integro corpore cibo tempus aptius est: si semper febricula manet, sed  alterum tamen longius tempus remissionis est, id potius eligendum est; adeo ut, ubi accessiones continuantur, protinus,  inclinata priore, dandus cibus sit. Etenim perpetuum est, ad  quod omne consilium dirigi potest, cibum quam maxime semper ab accessione futura reducere; et, hoc salvo, dare quam  integerrimo corpore.\n\t\t\t\t\t\tQuod non inter duas tantum, sed etiam inter plures accessiones servabitur. Sed quum  sit aptissimum tertio quoque die cibum dare; tamen, si corpus infirmum est, quotidie dandus est; multoque magis, si  continentes febres sine remissione sunt, quanto magis corpus  affligunt; aut si duae pluresve accessiones eodem die veniunt. Quae res efficit, ut et a primo die protinus cibus dari  quotidie debeat, si protinus venae conciderunt; et saepius  eodem die, si inter plures accessiones subinde vis corpori  deest.\n\t\t\t\t\t\tIllud tamen in his servandum est, ut post eas febres  minus cibi detur, post quas, si per corpus liceret, omnino  non daretur. Quum vero febris instet, incipiat, augeatur, consistat, decedat, deinde in decessione consistat, aut finiatur,  scire licet, optimum cibo tempus esse febre finita; deinde  quum decessio ejus consistit; tertium, si necesse est, quandocumque decedit; cetera omnia periculosa esse; si tamen  propter infirmitatem necessitas urget, satius esse, consistente jam incremento febris, aliquid offerre, quam increscente; satius esse, instante, quam incipiente: cum eo tamen, ut nullo tempore is, qui deficit, non sit sustinendus.\n\t\t\t\t\t\tNeque hercule satis est, ipsas tantum febres medicum intueri,  sed etiam totius corporis habitum, et ad eum dirigere curationem; seu supersunt vires, seu desunt, seu quidam alii affectus interveniunt. Quum vero semper aegros securos agere  conveniat, ut corpore tantum, non etiam animo laborent: tum  praecipue, ubi cibum sumserunt. Itaque, si qua sunt, quae  exasperatura eorum animos sunt, optimum est ea, dum aegrotant, eorum notitiae subtrahere: si id fieri non potest, sustinere tamen post cibum usque somni tempus, et quum experrecti sunt, tum exponere. Sed de cibo quidem facilior cum aegris ratio est, quorum saepe stomachus hunc respuit, etiamsi mens concupiscit:  de potione vero ingens pugna est; eoque magis, quo major  febris est. Haec enim sitim accendit, et tum maxime aquam  exigit, quum illa periculosissima est. Sed docendus aeger  est, ubi febris quieverit, protinus sitim quoque quieturam;  longioremque accessionem fore, si quod ei datum fuerit alimentum: ita celerius eum desinere sitire, qui non bibit.\n\t\t\t\t\t\tNecesse est tamen, quanto facilius etiam sani famem, quam sitim sustinent, tanto magis aegris in potione, quam in cibo  indulgere.\n\t\t\t\t\t\tSed primo quidem die nullus humor dari debet,  nisi subito sic venae conciderunt, ut cibus quoque dari debeat: secundo vero, ceterisque etiam, quibus cibus non dabitur, tamen, si magna sitis urgebit, potio dari potest.\n\t\t\t\t\t\tAc ne  illud quidem ab Heraclide Tarentino dictum ratione caret:  ubi aut bilis aegrum, aut cruditas male habet, expedire quoque per modicas potiones misceri novam materiae corruptae. Illud videndum est, ut qualia tempora cibo leguntur, talia potioni quoque, ubi sine illo datur, deligantur;  aut quum aegrum dormire cupiemus; quod fere sitis prohibet. Satis autem convenit, quum omnibus febricitantibus nimius humor alienus sit, tum praecipue esse feminis,  ex  partu in febres inciderunt. Sed quum tempora cibo potionique febris et remissionis  ratio det, non est expeditissimum scire, quando aeger febricitet, quando melior sit, quando deficiat; sine quibus dispensari illa non possunt. Venis\n\t\t\t\t\t\tenim maxime  credimus, fallacissimae rei; quia saepe istae leniores celerioresve sunt, et aetate, et sexu, et corporum natura: et plerumque satis sano corpore, si stomachus infirmus est, nonnumquam etiam incipiente febre, subeunt et quiescunt; ut imbecillus is videri possit, cui facile laturo gravis instat accessio.\n\t\t\t\t\t\tContra saepe eas concitat et sol, et balneum, et exercitatio, et metus, et ira, et quilibet alius animi affectus: adeo        ut, quum primum medicus venit, sollicitudo aegri dubitantis,  quomodo illi se habere videatur, eas moveat. Ob quam causam, periti medici est, non protinus ut venit, apprehendere  manu brachium: sed primum residere hilari vultu, percontarique, quemadmodum se habeat; et si quis ejus metus est,  eum probabili sermone lenire; tum deinde ejus corpori manum admovere. Quas venas autem conspectus medici movet,  quam facile mille res turbant!\n\t\t\t\t\t\tAltera res est, cui credimus,  calor, aeque fallax: nam hic quoque excitatur aestu, labore, somno, metu, sollicitudine. Igitur intueri quidem etiam  ista oportet; sed his non omnia credere. Ac protinus quidem  scire, non febricitare eum, cujus venae naturaliter ordinatae  sunt, teporque talis est, qualis esse sani solet: non protinus  autem sub calore motuque febrem esse concipere; sed ita,  si summa quoque arida inaequaliter cutis est; si calor et in  fronte est, et ex imis praecordiis oritur; si spiritus ex naribus cum fervore prorumpit; si color aut rubore, aut pallore  novo mutatus est; si oculi graves, et aut persicci, aut  sunt; si sudor quum fit, inaequalis est; si venae non  aequalibus intervallis moventur.\n\t\t\t\t\t\t  Ob quam causam medicus  neque in tenebris, neque a capite aegri debet residere; sed  illustri loco adversus, ut omnes notas ex vultu quoque cubantis percipiat. Ubi vero febris fuit, ac decrevit, spectare  oportet, num tempora, partesve corporis aliae paulum madescant, quae sudorem venturum esse testentur: ac si qua nota  est, tunc demum dare potui calidam aquam, cujus salubris  effectus est, si sudorem per omnia membra diffundit.\n\t\t\t\t\t\tHujus  autem rei causa, continere aeger sub veste satis multa manus  debet; eademque crura, pedesque contegere: qua plerique  aegros in ipso febris impetu male habent. Si sudare corpus  coepit, linteum tepefacere oportet, paulatimque singula membra detergere. At ubi sudor omnis finitus est, aut si is non  venit, ubi quam maxime potuit, idoneus esse cibo aeger videtur, sub veste leniter ungendus est, tum detergendus,  deinde ei cibus dandus.\n\t\t\t\t\t\tIs autem febricitantibus humidus est  aptissimus, aut humori certe quam proximus:  utique ex materia quam levissima, maximeque sorbitio, eaque, si magnae febres fuerint, quam tenuissima esse debet.        Mel quoque despumatum huic recte adjicitur, quo corpus  magis nutriatur: sed id, si stomachum offendit, supervacuum  est; sicut ipsa quoque sorbitio. Dari vero in vicem ejus potest, vel intrita ex aqua calida, vel alica elota; si firmus est  stomachus, et compressa alvus, ex aqua mulsa; si vel ille  languet, vel haec profluit, ex posca.\n\t\t\t\t\t\tEt primo quidem cibo  id satis est. Secundo vero aliquid adjici potest, ex eodem  tamen genere materiae, vel , vel conchylium, vel pomum. Et dum febres quidem increscunt, hic solus cibus idoneus est. Ubi vero aut desinunt, aut levantur, semper quidem incipiendum est ab aliquo ex materia levissima, adjiciendum vero aliquid ex media, ratione habita subinde et virium  hominis et morbi. Ponendi vero aegro varii cibi, sicut Asclepiades p.raecepit, tum demum sunt, ubi fastidio urgetur, neque satis vires sufficiunt; ut paulum ex singulis degustando,  famem vitet.\n\t\t\t\t\t\tAt si neque vis, neque cupiditas deest, nulla  varietate sollicitandus aeger est; ne plus assumat, quam concoquat. Neque verum est, quod ab eo dicitur, facilius concoqui cibos varios. Eduntur enim facilius: ad concoctionem  autem materiae genus et modus pertinent. Neque inter magnos  dolores, neque increscente morbo, tutum est aegrum cibo impleri;.sed ubi inclinata jam in melius valetudo est. Sunt aliae quoque observationes in febribus necessariae.  Atque id quoque videndum est, quod quidam (sc.   solum praecipiunt, adstrictum corpus sit, an profluat; quorum  alterum strangulat, alterum digerit; nam si adstrictum est,  ducenda alvus est, movenda urina, eliciendus omni modo sudor. In hoc genere morborum sanguinem etiam misisse, concussisse vehementibus gestationibus corpus, in lumine habuisse, imperasse famem, sitim, vigiliam prodest.\n\t\t\t\t\t\tUtile est etiam  ducere in balneum, prius demittere in solium, tum ungere,  iterum ad solium redire, multaque aqua fovere inguina; interdum etiam oleum in solio cum aqua calida miscere; uti cibo  serius et rarius, tenui, simplici, molli, calido, exiguo;  maximeque , qualia sunt lapathum, urtica, malva;  vel jure etiam concharum, musculorumve, aut locustarum:  neque danda caro, nisi elixa, est. At potio esse debet magis liberalis, et ante cibum, et post hunc, et cum hoc, ultra        quam sitis coget: poteritque a balneo etiam pinguius, aut  dulcius dari vinum; poterit semel, aut bis interponi graecum  salsum.\n\t\t\t\t\t\tContra vero, si corpus profluet, sudor  coercendus, quies adhibenda erit; tenebris somnoque, quandocumque volet, utendum; non nisi leni gestatione corpus  agitandum, et pro genere mali subveniendum. Nam si venter  fluit, aut si stomachus non continet, ubi febris decrevit, liberaliter oportet aquam tepidam potui dare, et vomere cogere; nisi aut fauces, aut praecordia, aut latus dolet, aut vetus morbus est.\n\t\t\t\t\t\tSi vero sudor exercet, duranda cutis est  nitro, vel sale, quae cum oleo miscentur: ac si levius id vitium est, oleo corpus ungendum; si vehementius, rosa, vel  melino, vel myrteo, cui vinum austerum sit adjectum. Quisquis autem fluore aeger est, quum venit in balneum, prius  ungendus, deinde in solium demittendus est.\n\t\t\t\t\t\tSi in cute vitium  est, frigida quoque, quam calida aqua melius utetur. Ubi ad  cibum ventum est, dari debet is valens, frigidus, siccus,  simplex, qui quam minime corrumpi possit, panis tostus,  caro assa, vinum austerum, vel certe subausterum; si venter profluit, calidum; si sudores nocent, vomitusve sunt,  frigidum. Desiderat etiam propriam animadversionem in febribus pestilentiae casus. In hac minime utile est, aut fame,  aut medicamentis uti, aut ducere alvum. Si vires sinunt, sanguinem mittere optimum est; praecipueque si cum dolore febris est: si id parum tutum est, ubi febris levata  est, vomitu pectus purgare. Sed in hoc maturius, quam in  aliis morbis, ducere in balneum opus est; vinum calidum et  meracius dare, et omnia glutinosa; inter quae carnem quoque generis ejusdem.\n\t\t\t\t\t\tNam quo celerius  tempestates corripiunt, eo maturius auxilia, etiam cum quadam temeritate, rapienda sunt. Quod si puer est, qui laborat, neque  tantum robur ejus est, ut sanguis mitti possit, cucurbitulis ei        utendum est; ducenda alvus vel aqua, vel ptisanae cremore;  tum demum levibus cibis nutriendus. Et ex toto non sic  pueri, ut viri, curari debent.\n\t\t\t\t\t\tErgo, ut in alio quoque genere morborum, parcius in his agendum est: non facile sanguinem mittere, non facile ducere alvum, non cruciare vigilia, fameve, aut nimia siti, non vino curare. Vomitus post  febrem eliciendus est; deinde dandus cibus ex levissimis;  tum is dormiat; posteroque die, si febris manet, abstineat;  tertio, ad similem cibum redeat. Dandaque opera est, quantum fieri potest, ut inter opportunam abstinentiam cibo opportuno, omissis ceteris, nutriatur. Si vero ardens febris extorret, nulla medicamenti danda potio est; sed in ipsis accessionibus oleo et aqua refrigerandus est, quae miscenda manu sunt, donec albescant; eo  conclavi tenendus, quo multum et purum aerem trahere possit; neque multis vestimentis strangulandus, sed admodum  levibus tantum velandus est. Possunt etiam super stomachum  imponi folia vitis in aqua frigida tincta.\n\t\t\t\t\t\tAc ne siti quidem  nimia vexandus est. Alendus maturius est, id est a die tertio; et ante cibum iisdem perungendus. Si pituita in stomacho  coiit, inclinata jam accessione, vomere cogendus est; tum  dandum frigidum , aut pomum ex iis quae stomacho conveniunt. Si siccus manet stomachus, protinus vel ptisanae,  vel alicae, vel oryzae cremor dandus est, cum quo recens  adeps cocta sit.\n\t\t\t\t\t\tQuum vero in summo incremento morbus  est, utique non ante quartum diem, magna siti antecedente,  frigida aqua copiose praestanda est, ut bibat etiam ultra  satietatem; et quum jam venter et praecordia ultra modum  repleta, satisque refrigerata sunt, vomere debet. Quidam ne  vomitum quidem exigunt; sed ipsa aqua frigida tantum, ad  satietatem data, pro medicamento utuntur. Ubi utrumlibet  factum est, multa veste operiendus est, et collocandus ut  dormiat. Fereque post longam sitim et vigiliam, post multam  satietatem, post infractum calorem, plenus somnus venit,\n\t\t\t\t\t\tper  quem ingens sudor effunditur; idque praesentissimum auxilium est: sed in iis tamen, in quibus praeter ardorem, nulli  dolores, nullus praecordiorum tumor; nihil prohibens vel in  thorace, vel in pulmone, vel in faucibus; non ulcus, non        *dejectio fuit. Si quis autem in ejusmodi febre leviter tussit,  is neque vehementi siti conflictatur, neque bibere aquam frigidam debet; sedeo modo curandus est,  quo in ceteris febribus praecipitur. At ubi id genus tertianae est, quod  medici  appellant, magna cura opus est, ne id fallat. Habet enim  plerumque frequentes accessiones decessionesque, porrigiturque febris inter horas viginti quatuor, et triginta sex; ut,  quod idem est, non idem esse videatur.\n\t\t\t\t\t\tEt magnopere necessarium est, neque dari cibum, nisi in ea remissione, quae  vera est; et ubi ea venit, protinus dari: plurimique sub alterutro curantis errore subito moriuntur. Ac, nisi magnopere  aliqua res prohibet, inter initia sanguis mitti debet; tum dari  cibus, qui neque incitet febrem, et tamen longum ejus spatium sustineat. Nonnumquam etiam lentae febres sine ulla remissione  corpus tenent; ac neque cibo, neque ulli remedio locus est.  In hoc casu medici cura esse debet, ut morbum mutet: fortasse enim curationi opportunior fiet. Saepe igitur ex aqua  frigida, cui oleum sit adjectum, corpus ejus pertractandum  est, quoniam interdum sic evenit, ut horror oriatur, et fiat  initium quoddam novi motus; exque eo, quum magis corpus  incaluit, sequatur etiam remissio. In his frictio quoque ex  oleo et sale salubris videtur.\n\t\t\t\t\t\tAt si diu frigus est, et torpor,  et jactatio corporis, non alienum est in ipsa febre dare mulsi  tres aut quatuor cyathos, vel cum cibo vinum bene dilutum.  Intenditur enim saepe ex eo febris; et major ortus calor simul et priora mala tollit, et spem remissionis, inque ea        curationis ostendit. Neque hercules ista curatio nova est), qua  nunc quidam traditos sibi aegros, qui sub cautioribus medicis  trahebantur, interdum contrariis remediis sanant. Siquidem  apud antiquos quoque ante Herophilum et Erasistratum, maximeque post Hippocratem fuit Petro quidam, qui febricitantem hominem ubi acceperat, multis vestimentis operiebat, ut  simul calorem ingentem, sitimque excitaret:\n\t\t\t\t\t\tdeinde, ubi paulum remitti coeperat febris, aquam frigidam potui dabat; ac,  si moverat sudorem, explicuisse se aegrum judicabat; si non moverat, plus etiam aquae frigidae ingerebat; et tum vomere  cogebat. Si alterutro modo febre liberaverat, protinus suillam assam, et vinum homini dabat: si non liberaverat, decoquebat aquam sale adjecto, eamque bibere cogebat, ut movendo ventrem purgaret. Et intra haec omnis  ejus medicina erat; eaque non minus grata fuit iis, quos Hippocratis successores non refecerant; quam nunc est iis, quos\n\t\t\t\t\t\tHerophili vel Erasistrati aemuli diu tractos non expedierunt.  Neque ideo tamen non est temeraria ista medicina: quia plures, si protinus a principiis excepit, interimit. Sed quum  eadem omnibus convenire non possint, fere quos ratio non  restituit, temeritas adjuvat. deoque ejusmodi medici melius  alienos aegros, quam suos nutriunt. Sed  est circumspecti quoque hominis, et novare interdum, et augere morbum, et febres accendere; quia curationem, ubi id,  quod est, non recipit, potest recipere id quod futurum est. Considerandum etiam est, febresne solae sint, an alia  quoque his mala accedant; id est num caput doleat, num        lingua aspera, num praecordia intenta sint. Si capitis dolores  sunt, rosam cum aceto miscere oportet, et in id ingerere:  deinde habere duo pittacia, quae frontis latitudinem longitudinemque aequent; ex his invicem alterum in aceto et rosa  habere, alterum in fronte; aut intinctam iisdem lanam succidam imponere. Si acetum offendit, pura rosa utendum est;  si rosa ipsa laedit, oleo acerbo.\n\t\t\t\t\t\tSi ista parum juvant, teri  potest vel iris arida, vel nuces amarae, vel quaelibet herba  ex refrigerantibus: quorum quidlibet ex aceto impositum, dolorem minuit; sed magis aliud in alio. Juvat etiam panis cum  papavere injectus; vel cum rosa cerussa, spumave argenti.  Olfacere quoque vel serpyllum, vel anethum, non alienum  est. At si in praecordiis inflammatio et dolor est, primo superimponenda sunt cataplasmata reprimentia; ne, si calidiora fuerint, plus eo materiae concurrat: deinde, ubi prima  inflammatio se remisit,  demum ad calida et humida veniendum est; ut ea, quae remanserint, discutiant.\n\t\t\t\t\t\tNotae vero  inflammationis sunt quatuor, rubor et tumor, cum calore et  dolore. Quo magis erravit Erasistratus, qui febrem nullam  sine hac esse dixit. Ergo si sine inflammatione dolor est,  nihil imponendum est: hunc enim statim ipsa febris solvet.  At si neque inflammatio, neque febris, sed tantum praecordiorum dolor est, protinus calidis et siccis fomentis uti licet.\n\t\t\t\t\t\tSi vero lingua sicca et scabra est, detergenda primum penicillo est ex aqua calida: deinde ungenda mixtis inter se rosa  et melle. Mel purgat, rosa reprimit, simulque siccescere  non sinit. At si scabra non est, sed arida, ubi penicillo detersa est, ungi rosa debet, cui cerae paulum sit adjectum. Solet etiam ante febres esse frigus; idque vel molestissimum morbi genus est. Ubi id exspectatur, omni potione prohibendus aeger est: haec enim paulo ante data multum malo  adjicit. Item maturius veste multa tegendus est; admovenda  partibus iis, pro quibus metuimus, sicca et calida fomenta        sic, ne statim vehementissimi calores incipiant, sed paulatim  increscant:\n\t\t\t\t\t\tperfricandae quoque eae partes manibus unctis  ex vetere oleo sunt, eique adjiciendum aliquid ex calefacientibus; contentique medici quidam una frictione, etiam ex  quolibet oleo, sunt. In harum febrium remissionibus nonnulli  tres aut quatuor sorbitionis cyathos, etiamnum manente febre, dant: deinde, ea bene finita, reficiunt stomachum cibo  frigido et levi. Ego tum.hoc puto tentandum, quum parum  cibus, semel et post febrem datus, prodest.\n\t\t\t\t\t\tSed curiose  prospiciendum est, ne tempus remissionis decipiat: saepe  enim in hoc quoque genere valetudinis jam minui febris videtur, et rursus intenditur. Itaque ei remissioni credendum  est, quae etiam immoratur, et jactationem, foetoremque  quemdam oris, quem  Graeci vocant, minuit. Illud satis  convenit, si quotidie pares accessiones sunt, quotidie cibum  dandum: si impares, post graviorem, cibum; post leviorem,  aquam mulsam. Horror autem eas fere febres antecedit, quae certum habent circumitum, et ex toto remittuntur; ideoque tutissimae  sunt, maximeque curationes admittunt. Nam ubi incerta tempora sunt, neque alvi ductio, neque balneum, neque vinum,  neque medicamentum aliud recte datur. Incertum est enim  quando febris ventura sit: ita fieri potest, ut, si subito venerit, summa in eo pernicies sit, quod auxilii causa sit inventum.\n\t\t\t\t\t\tNihilque aliud fieri potest, quam ut primis diebus  bene abstineatur aeger; deinde sub decessu febris ejus, quae  gravissima est, cibum sumat. At ubi certus circumitus est, facilius omnia illa tentantur; quia magis proponere nobis et accessionum et decessionum vices possumus. In his autem,  quum inveteraverunt, utilis fames non est: primis tantummodo diebus ea pugnandum est; deinde dividenda curatio est, et  ante horror, tum febris discutienda.\n\t\t\t\t\t\tIgitur quum primum aliquis inhorruit, et ex horrore incaluit, dare ei oportet potui        tepidam aquam subsalsam, et vomere eum cogere: nam fere  talis horror ab iis oritur, quae biliosa in stomacho resederunt. Idem faciendum est, si proximo quoque circumitu aeque  accessit: saepe enim sic discutitur. Jamque quod genus febris sit, scire licet. Itaque sub exspectatione proximae accessionis, quae instare tertia potest, deducendus in balneum  est; dandaque opera, ut per tempus horroris in solio sit.\n\t\t\t\t\t\tSi  ibi quoque senserit, nihilo minus idem sub exspectatione quartae accessionis faciat: siquidem eo quoque modo saepe is  discutitur. Si ne balneum quidem profuit, ante accessionem  allium edat, aut bibat aquam calidam cum pipere: siquidem  ea quoque assumta calorem movent, qui horrorem non admittit. Deinde eodem modo, quo in frigore praeceptum est,  antequam inhorrescere possit, operiatur: fomentisque, sed protinus\n\t\t\t\t\t\tvalidioribus, totum corpus  circumdare convenit, maximeque involutis exstinctis testis et  titionibus.\n\t\t\t\t\t\tSi nihilo minus horror perruperit, multo oleo calefacto inter   perfundatur, cui aeque ex  aliquid sit adjectum; adhibeaturque frictio, quantam  is sustinere poterit, maximeque in manibus et cruribus; et spiritum ipse contineat. Neque desistendum est, etiamsi horror  est: saepe enim pertinacia juvantis malum corporis vincit.\n\t\t\t\t\t\tSi  quid evomuit, danda aqua tepida, iterumque vomere cogendus  est; utendumque eisdem est, donec horror finiatur. Sed praeter haec ducenda alvus est, si tardius horror quiescit: siquidem id quoque exonerate corpore prodest. Ultimaque post  haec auxilia sunt gestatio et frictio. Cibus autem in ejusmodi  morbis maxime dandus est, qui mollem alvum praestet; caro  glutinosa; vinum, quum dabitur, austerum. Haec ad omnes circumitus febrium pertinent: discernendae  tamen singulae sunt, sicut rationem habent dissimilem. Si  quotidiana est, triduo primo magnopere abstinere oportet; tum cibis altero quoque die uti. Si res        inveteraverit, post febrem experiri balneum et vinum; magisque si,  horrore sublato, haec superest. Si vero tertiana, quae ex toto intermittit, aut quartana  est, mediis diebus et ambulationibus uti oportet, aliisque  exercitationibus, et unctionibus. Quidam ex antiquis medicis  Cleophantus, in hoc genere morborum, multo ante accessionem, per caput aegrum multa calida aqua perfundebat, deinde vinum dabat. Quod, quamvis pleraque ejus viri praecepta  sequutus est Asclepiades, recte tamen praeteriit: est enim  anceps.\n\t\t\t\t\t\tIpse, si tertiana febris est, tertio die post accessionem dicit alvum duci oportere; quinto, post horrorem vomitum elicere; deinde post febrem, sicut illi mos erat, adhuc  calidis dare cibum et vinum; sexto die in lectulo detineri: sic  enim fore, ne septimo die febris accedat. Id saepe fieri posse  verisimile est. Tutius tamen est, ut hoc ordine utamur;  tria remedia: vomitus, alvi ductionis, vini, per triduum, id  est tertio die et quinto, et septimo tentare: nec vinum, nisi  post accessionem diei septimi, bibat.\n\t\t\t\t\t\tSi vero primis diebus  discussus morbus non est, inciditque in vetustatem, quo die  febris exspectabitur, in lectulo se contineat; post febrem  perfricetur; tum, cibo assumto, bibat aquam; postero die,  ab exercitatione unctioneque, aqua tantum contentus, conquiescat. Et id quidem optimum est. Si vero imbecillitas  , et post febrem vinum, et medio die paulum cibi debebit assumere. Eadem in quartana facienda sunt. Sed quum haec tarde  admodum finiatur, nisi primis diebus discussa est, diligentius  ab initio praecipiendum est, quid in ea fieri debeat. Igitur        si cui cum horrore febris accessit, eaque desiit, eodem die et  postero tertioque continere se debet, et aquam tantummodo  calidam primo die post febrem sumere; biduo proximo, quantum fieri potest, ne hanc quidem; si quarto die cum horrore  febris revertitur, vomere, sicut ante praeceptum est; deinde  post febrem modicum cibum sumere, vini quadrantem;\n\t\t\t\t\t\tpostero tertioque die. abstinere, aqua tantummodo calida, si  sitis est, assumpta; septimo die balneo frigus praevenire; si  febris redierit, ducere alvum; ubi ex eo corpus conquieverit,  in unctione vehementer perfricari; eodem modo sumere cibum  et vinum; biduo proximo se abstinere, frictione servata;  decimo die rursus balneum experiri; et, si postea febris accessit, aeque perfricari, vinum copiosius bibere. Ac sic  proximum est, ut quies tot dierum, et abstinentia cum ceteris, quae praecipiuntur, febrem tollant.\n\t\t\t\t\t\tSi vero nihilo minus  remanet, aliud ex toto sequendum est curationis genus; idque agendum, ut, quod diu sustinendum est, corpus facile  sustineat. Quo minus etiam curatio probari Heraclidis Tarentini debet, qui primis diebus ducendam alvum, deinde abstinendum in septimum diem dixit. Quod, ut sustinere aliquis  possit, tamen, etiam febre liberatus, vix refectioni valebit:  adeo, si febris saepius accesserit, concidet.\n\t\t\t\t\t\tIgitur si tertio  decimo die morbus manebit, balneum neque ante febrem,  neque post eam tentandum erit; nisi interdum jam horrore  discusso: horror ipse per ea, quae supra scripta sunt,  expugnandus. Deinde post febrem oportebit ungi, et vehementer perfricari; cibum et validum, et fortiter assumere;  vino uti quanto libebit: postero die, quum satis quieverit,  ambulare, exerceri, ungi, perfricari, cibum capere sine  vino: tertio die abstinere.\n\t\t\t\t\t\tQuo die vero febrem exspectabit,  ante surgere, et exerceri, dareque operam, ut in ipsam  exercitationem febris tempus incurrat: sic enim saepe illa  discutitur. At si in opere occupavit, tum demum se recipere.  In ejusmodi valetudine medicamenta sunt oleum, frictio,  exercitatio, cibus, vinum. Si venter adstrictus est, solvendus est.\n\t\t\t\t\t\tSed haec facile validiores faciunt: si imbecillitas  occupavit, pro exercitatione gestatio est: si ne hanc quidem  sustinet, adhibenda tamen frictio est: si haec quoque        vehemens onerat, intra quietem et unctionem et cibum sistendum  est: dandaque opera est, ne qua cruditas in quotidianam id  malum vertat. Nam quartana neminem jugulat: sed si ex ea  facta quotidiana est, in malis aeger est: quod tamen, nisi  culpa vel aegri vel curantis, numquam fit. At si duae quartanae sunt, neque eae, quas proposui,  exercitationes adhiberi possunt; aut ex toto quiescere opus  est, aut, si id difficile est, leniter ambulare; considere diligenter involutis pedibus et capite; quoties febris accessit et  desiit, cibum modicum sumere, et vinum; reliquo tempore,  nisi imbecillitas urget, abstinere; at si duae febres paene  junguntur, post utramque cibum sumere: deinde vacuo tempore, et moveri aliquid, et post unctionem cibo uti. Quum  vero vetus quartana raro, nisi vere, solvatur; utique eo tempore attendendum est, ne quid fiat, quod valetudinem impediat.\n\t\t\t\t\t\tProdestque in vetere quartana mutare subinde victus  genus; a vino ad aquam, ab aqua ad vinum, a lenibus cibis  ad acres, ab acribus ad lenes transire; esse radicem, deinde vomere; jureve pulli gallinacei ventrem  resolvere; oleo ad frictiones adjicere calefacientia; ante accessionem sorbere vel aceti cyathos duos, vel unum sinapis  cum tribus graeci vini salsi, vel mixta paribus  portionibus, et in aqua diluta, piper, castoreum, laser, myrrham. Per haec enim similiaque corpus agitandum est, ut  moveatur ex eo statu, quo detinetur. Si febris quievit, diu  meminisse ejus diei convenit; eoque vitare frigus, calorem,  cruditatem, lassitudinem. Facile enim revertitur, nisi a sano  quoque aliquamdiu timetur. At si ex quartana quotidiana facta est, quum id vitio inciderit, per biduum abstinere oportet, et frictione uti; aquam        tantummodo vespere potui dare. Tertio die saepe fit, ne  febris accedat: sed sive fuit, sive non fuit, cibus post accessionis tempus est dandus; ac si manet, per triduum abstinentia, quanta maxima imperari potest, et  quotidie utendum est. Et febrium quidem curatio exposita est. Supersunt vero  alii corporis affectus, qui huic superveniunt; ex quibus eos,  qui certis partibus assignari non possunt,  protinus jungam. Incipiam ab insania, primamque hujus  ipsius partem aggrediar, quae et acuta, et in febre est:   Graeci appellant.\n\t\t\t\t\t\tIllud ante omnia scire  oportet, interdum in accessione aegros desipere, et loqui  aliena. Quod non quidem leve est; neque incidere potest,  nisi in febre vehementi: non tamen aeque pestiferum est:  nam plerumque breve esse consuevit, levatoque accessionis  impetu, protinus mens redit. Neque id genus morbi remedium aliud desiderat, quam quod in curanda febre praeceptum  est.\n\t\t\t\t\t\tPhrenesis vero tum demum est, quum continua dementia esse incipit; aut quum aeger, quamvis adhuc sapiat, tamen quasdam vanas imagines accipit: perfecta est, ubi mens  illis imaginibus addicta est. Ejus autem plura genera sunt:  siquidem ex phreneticis alii hilares, alii tristes sunt; alii facilius continentur, et intra verba desipiunt, alii consurgunt,  et violenter quaedam manu faciunt; atque ex his ipsis alii  nihil nisi impetu peccant, alii etiam artes adhibent, summamque speciem sanitatis in captandis malorum operum occasionibus praebent; sed exitu deprehenduntur.\n\t\t\t\t\t\tEx his autem  eos, qui intra verba desipiunt, aut leviter etiam manu peccant, onerare asperioribus coercitionibus supervacuum est:  eos vero qui violentius se gerunt, vincire convenit; ne vel sibi vel alteri noceant.  Neque credendum est, si vinctus aliquis, dum levari vinculis  cupit, quamvis prudenter et miserabiliter loquitur; quoniam.        is dolus insanientis est.\n\t\t\t\t\t\tFere vero antiqui tales aegros in  tenebris habebant; eo quod illis contrarium esset exterreri, et ad quietem animi tenebras ipsas conferre aliquid judicabant. At Asclepiades, tamquam tenebris ipsis terrentibus, in lumine habendos eos dixit. Neutrum autem perpetuum est: alium enim lux, alium tenebrae magis turbant; reperiunturque, in quibus nullum discrimen deprehendi vel hoc, vel illo modo possit. Optimum itaque est  utrumque experiri; et habere eum, qui tenebras horret, in  luce; eum, qui lucem, in tenebris. At ubi nullum tale discrimen est, aeger, si vires habet, loco lucido; si non habet,  obscuro continendus est.\n\t\t\t\t\t\tRemedia vero adhibere, ubi maxime furor urget, supervacuum est: simul enim febris quoque  increscit. Itaque tum nihil nisi continendus aeger est: ubi  vero res patitur, festinanter subveniendum est. Asclepiades  perinde esse dixit, his sanguinem mitti, ac si trucidentur:  rationem hanc sequutus, quod neque insania esset, nisi febre  intenta; neque sanguis, nisi in remissione ejus, recte mitteretur.\n\t\t\t\t\t\tSed ipse in his somnum multa frictione quaesivit;  quum et intentio febris somnum impediat, et frictio non nisi  in remissione ejus utilis sit. Itaque hoc quoque auxilium debuit praeterire. Quid igitur est? Multa in praecipiti periculo recte fiunt, alias omittenda. Et continuata quoque febris  habet tempora, quibus, etsi non remittit, non tamen crescit:  estque hoc, ut non optimum, sic tamen secundum remediis  tempus. Quod si vires aegri patiuntur, sanguis quoque mitti  debet.\n\t\t\t\t\t\tMinus deliberari potest, an alvus ducenda sit. ,  interposito die, convenit caput ad cutem tondere;  deinde aqua fovere, in qua verbenae aliquae decoctae sint ex  reprimentibus; aut prius fovere, deinde tondere, et iterum fovere; ac novissime rosa caput naresque implere; offerre etiam  naribus rutam ex aceto contritam; movere sternutamenta medicamentis in id efficacibus.\n\t\t\t\t\t\tQuae tamen facienda sunt in  iis, quibus vires non desunt. Si vero imbecillitas est, rosa  tantum caput, adjecto serpyllo, similive aliquo, madefaciendum est. Utiles etiam in quibuscumque viribus herbae duae  sunt, solanum et muralis, si simul ex utraque succo expresso  caput impletur. Quum febris remisit, frictione utendum est;        parcius tamen in iis, qui nimis hilares, quam in iis, qui nimis  tristes sunt.\n\t\t\t\t\t\t  Adversus omnium autem sic insanientium animos gerere se pro cujusque natura necessarium est. Quorumdam enim vani metus levandi sunt; sicut in homine praedivite famem timente incidit, cui subinde falsae hereditates  nuntiabantur: quorumdam audacia coercenda est; sicut in iis  fit, in quibus continendis plagae quoque adhibentur: quorumdam etiam intempestivus risus et objurgatione et minis finiendus: quorumdam discutiendae tristes cogitationes; ad quod  symphoniae, et cymbala, strepitusque proficiunt.\n\t\t\t\t\t\tSaepius  tamen assentiendum, quam repugnandum est; paulatimque, et  non evidenter, ab iis, quae stulte dicentur, ad meliora mens  adducenda. Interdum etiam elicienda ipsius intentio; ut fit  in hominibus studiosis litterarum, quibus liber legitur, aut  recte, si delectantur, aut perperam, si id ipsum eos offendit:  emendando enim convertere animum incipiunt. Quin etiam  recitare, si qua meminerunt, cogendi sunt. Ad cibum quoque  quosdam non desiderantes reduxerunt ii, qui inter epulantes  eos collocarunt.\n\t\t\t\t\t\tOmnibus vero sic affectis somnus et difficilis, et praecipue necessarius est: sub hoc enim plerique  sanescunt. Prodest ad id, atque etiam ad mentem ipsam  componendam, crocinum unguentum cum irino in caput datum. Si nihilo minus vigilant, quidam somnum moliuntur potui  dando aquam, in qua papaver, aut hyoscyamum decoctum  sit: alii mandragorae mala pulvino subjiciunt: alii vel amomum, vel sycamini lacrimam fronti inducunt.\n\t\t\t\t\t\t\n\t\t\t\t\t\tAsclepiades ea  supervacua esse dixit; quoniam in lethargum saepe converterent. Praecepit autem, ut primo die a cibo, potione, somno abstineretur; vespere ei daretur potui aqua; tum frictio  admoveretur lenis, ut ne manum quidem, qui perfricaret, vehementer imprimeret; postero deinde die, iisdem omnibus  factis, vespere ei daretur sorbitio et aqua, rursusque frictio  adhiberetur: per hanc enim nos consequuturos, ut somnus  accedat.\n\t\t\t\t\t\tId interdum fit, et quidem adeo, ut, illo confitente,  nimia frictio etiam lethargi periculum afferat. Sed si sic somnus non accessit, tum demum illis medicamentis arcessendus  est: habita scilicet eadem moderatione, quae hic quoque necessaria est, ne quem obdormire volumus, excitare postea        non possimus. Confert etiam aliquid ad somnum silanus\n\t\t\t\t\t\tjuxta cadens; vel gestatio  post cibum et noctu;maximeque suspensi lecti motus.\n\t\t\t\t\t\tNeque  alienum est, si neque sanguis ante missus est, neque mens  constat, neque somnus accedit, occipitio inciso cucurbitulam  admovere; quae, quia levat morbum, potest etiam somnum  facere. Moderatio autem in cibo quoque adhibenda est: nam  neque implendus aeger est, ne insaniat; neque jejunio utique  vexandus, ne imbecillitate in cardiacum incidat. Opus est  cibo infirmo, maximeque sorbitione, potione aquae mulsae,  cujus ternos cyathos his hieme, quater aestate dedisse satis est. Alterum insaniae genus est, quod spatium longius recipit; quia fere sine febre incipit, leves deinde febriculas excitat. Consistit in tristitia, quam videtur bilis atra contrahere.  In hac utilis detractio sanguinis est: si quid hanc prohibet,  prima est abstinentia; secunda per album veratrum vomitumque purgatio. Post utrumlibet adhibenda bis die frictio est;  si magis valet, frequens etiam exercitatio; in jejuno vomitus:  cibus, sine vino, dandus ex media materia est. Quam quoties  posuero, scire licebit etiam ex infirmissima dari  posse; dum ne ea sola quis utatur: valentissima tantummodo  esse removenda.\n\t\t\t\t\t\tPraeter haec servanda alvus est quam tenerrima; removendi terrores, et potius bona spes afferenda:  quaerenda delectatio ex fabulis, ludisque, quibus maxime capi  sanus assueverat; laudanda, si qua sunt, ipsius opera, et ante  oculos ejus ponenda; leviter objurganda vana tristitia; subinde admonendus, in iis ipsis rebus, quae sollicitant, cur potius laetitiae, quam sollicitudinis causa sit. Si febris quoque  accessit, sicut aliae febres, curanda est. Tertium genus insaniae est, ex his longissimum; adeo ut  vitam ipsam non impediat: quod robusti corporis esse consuevit. Hujus autem ipsius species duae sunt. Nam quidam  imaginibus, non mente falluntur, quales insanientem Ajacem  vel Orestem percepisse poetae ferunt; quidam animo desipiunt.\n\t\t\t\t\t\tSi imagines fallunt, ante omnia videndum est, tristes,  an hilares sint. In tristitia nigrum veratrum dejectionis causa; in hilaritate, album, ad vomitum excitandum dari debet:  idque, si in potione non accipit, pani adjiciendum est, quo        facilius fallat. Nam si bene se purgaverit, ex magna parte  morbum levabit. Ergo etiam si semel datum veratrum parum  profecerit, interposito tempore iterum dari debet. Neque  ignorare oportet, leviorem esse morbum cum risu, quam serio  insanientium. Illud quoque perpetuum est in omnibus morbis;  ubi ab inferiore parte purgandus aliquis est, ventrem ejus  ante solvendum esse; ubi a superiore, comprimendum.\n\t\t\t\t\t\tSi vero consilium insanientem fallit, tormentis  quibusdam optime curatur. Ubi perperam aliquid dixit, aut  fecit, fame, vinculis, plagis coercendus est. Cogendus est  et attendere, et ediscere aliquid, et meminisse: sic enim fiet,  ut paulatim metu cogatur considerare, quid faciat. Subito  etiam terreri, et expavescere, in hoc morbo prodest; et fere  quidquid animum vehementer perturbat.\n\t\t\t\t\t\tPotest enim quaedam fieri mutatio, quum ab eo statu mens, in quo fuerat, abducta est. Interest etiam, is ipse sine causa subinde rideat,  an moestus demissusque sit: nam demens hilaritas terroribus  iis, de quibus supra dixi, melius curatur: si nimia tristitia  est, prodest lenis, sed multa bis die frictio; item per caput  aqua frigida infusa, demissumque corpus in aquam et oleum.\n\t\t\t\t\t\tIlia communia sunt: insanientes vehementer exerceri debere;  multa frictione uti; neque pinguem carnem, neque vinum assumere; cibis uti post purgationem, ex media materia, quam  levissimis; non oportere esse vel solos, vel inter ignotos,  vel inter eos, quos aut contemnant, aut negligant; mutare  debere regiones, et, si mens redit, annua peregrinatione esse  jactandos. Raro, sed aliquando tamen, ex metu delirium nascitur.  Quod genus insanientium specie simili, similique victus genere curandum est: praeterquam quod in hoc insaniae genere  solo recte vinum datur. His morbis praecipue contrarium est id genus, quod   a Graecis nominatur; quamvis saepe ad eum        phrenetici transeunt: siquidem mens in illis labat, in hoc constat. Id autem nihil aliud est, quam nimia imbecillitas corporis, quod stomacho languente, immodico sudore digeritur.  Licetque protinus scire id esse, ubi venarum exigui imbecillique pulsus sunt; sudor autem supra consuetudinem, et modo,  et tempore, ex toto thorace et cervicibus, atque etiam capite  prorumpit, pedibus tantummodo et cruribus siccioribus atque  frigentibus. Acutique id morbi genus est.\n\t\t\t\t\t\tCuratio prima est,  supra praecordia imponere, quae reprimant, cataplasmata:  secunda, sudorem prohibere. Id praestat acerbum oleum,  vel rosa, vel melinum, aut myrteum: quorum aliquo corpus  leniter perungendum, ceratumque ex aliquo horum tum imponendum est. Si sudor vincit, delinendus homo est vel  gypso, vel argenti spuma, vel cimolia creta, vel etiam subinde horum pulvere respergendus. Idem praestat pulvis ex  contritis aridis myrti vel rubi foliis, aut ex austeri et boni  vini arida faece: pluraque similia sunt, quae si desunt, satis  utilis est quilibet ex via pulvis injectus.\n\t\t\t\t\t\tSuper haec vero,  quo minus corpus insudet, levi veste debet esse contectus,  (loco non calido, fenestris patentibus sic, ut perflatus quoque  aliquis accedat. Tertium auxilium est, imbecillitati jacentis  cibo vinoque succurrere. Cibus non multus quidem, sed saepe  tamen nocte ac die dandus est, ut nutriat, neque oneret. Is  esse debet ex infirmissima materia, et stomacho aptus. Nisi  si necesse est, ad vinum festinare non oportet:\n\t\t\t\t\t\tsi verendum  est, ne deficiat, tum et intrita ex hoc, et hoc ipsum austerum  quidem, sed tamen tenue, meraculum, egelidum subinde et  liberaliter dandum est; adjecta polenta, si modo is aeger parum cibi assumit: idque vinum esse debet, neque nullarum  virium, neque ingentium; recteque tota die ac nocte, vel tres  heminas aeger bibet; si vastius corpus est, plus etiam. Si  cibum non accipit, perunctum ante perfundere aqua frigida  convenit, et tum dare.\n\t\t\t\t\t\tQuod si stomachus resolutus parum  continet, et ante cibum, et post eum sponte vomere oportet;  rursusque post vomitum cibum sumere; si ne id quidem  manserit, sorbere vini cyathum, interpositaque hora, sumere  alterum. Si id quoque stomachus reddiderit, totum corpus  bulbis contritis superillinendum est; qui, ubi inaruerunt,        efficiunt, ut vinum in stomacho contineatur, exque eo toti corpori calor, venisque vis redeat. Ultimum auxilium est, in  alvum ptisanae vel alicae cremorem ex inferioribus partibus  indere: siquidem id quoque vires tuetur.\n\t\t\t\t\t\tNeque alienum est,  naribus quoque aestuantis admovere, quod reficiat; id est  rosam et vinum: et si qua in extremis partibus frigent, unctis  et calidis manibus fovere. Per quae si consequi potuimus,  ut et sudoris impetus minuatur, et vita prorogetur, incipit  jam tempus ipsum esse praesidio. Ubi esse in tuto videtur,  verendum tamen est, ne in eamdem imbecillitatem cito recidat: itaque, vino tantummodo remoto, quotidie validiorem  cibum debet assumere, donec satis virium corpori redeat. Alter quoque morbus est, aliter phrenetico contrarius. In  eo difficilior somnus,  ad omnem audaciam mens est:  in hoc marcor, et inexpugnabilis paene dormiendi necessitas.   Graeci nominarunt. Atque id quoque genus acutum est, et nisi succurritur, celeriter jugulat. Hos aegros  quidam subinde excitare nituntur, admotis iis, per quae sternutamenta evocantur, et iis quae odore foedo movent; qualis est pix cruda, lana succida, piper, veratrum, castoreum,  acetum, allium, cepa.\n\t\t\t\t\t\tJuxta etiam galbanum incendunt, aut  pilos, aut cornu cervinum; si id non est, quodlibet aliud.  Tharrias vero quidam, accessionis id malum esse dixit, levarique quum ea decessit: itaque eos, qui subinde excitant,  sine usu male habere. Interest autem, in decessione expergiscatur aeger, an quum febris non levetur, aut levata quoque ea somnus urgeat. Nam si expergiscitur, adhibere ei,  ut sopito, supervacuum est: neque enim vigilando melior fit;  sed per se, si melior est, vigilat.\n\t\t\t\t\t\tSi vero continens ei somnus est, utique excitandus est; sed iis temporibus, quibus  febris levissima est, ut et excernat aliquid, et sumat. Excitat  autem validissime repente aqua frigida infusa. Post remissionem itaque, perunctum oleo multo corpus, tribus aut        quatuor amphoris totum per caput perfundendum est. Sed hoc  utemur, si aequalis aegro spiritus erit, si mollia praecordia:  sin aliter haec erunt, ea potiora, quae supra comprehensa  sunt. Et, quod ad somnum quidem pertinet, commodissima  haec ratio est.\n\t\t\t\t\t\tMedendi autem causa, caput radendum;  deinde posca fovendum est, in qua laurus, aut ruta decocta  sit: altero die imponendum castoreum, aut ruta ex aceto  contrita, aut lauri baccae, aut hedera cum rosa et aceto.  Praecipueque proficit, et ad excitandum hominem, naribus  admotum, et ad morbum ipsum depellendum, capiti frontive  impositum sinapi.\n\t\t\t\t\t\tGestatio etiam in hoc morbo prodest; maximeque opportune cibus datus, id est in remissione, quanta  maxima inveniri poterit. Aptissima autem sorbitio est, donec  morbus decrescere incipiat: sic, ut si quotidie gravis accessio  est, haec quotidie detur; si alternis, post graviorem sorbitio,  post leviorem mulsa aqua. Vinum quoque cum tempestivo  cibo datum non mediocriter adjuvat.\n\t\t\t\t\t\tQuod si post longas  febres ejusmodi torpor accessit, cetera eadem servanda sunt:  ante accessionem autem, tribus quatuorve horis, castoreum,  si venter adstrictus est, mixtum cum scammonia; si non est,  per se ipsum cum aqua dandum est. Si praecordia mollia  sunt, cibis utendum est plenioribus; si dura, in iisdem sorbitionibus subsistendum; imponendumque praecordiis, quod  simul et reprimat, et emolliat. Sed hic quidem acutus est morbus. Longus vero fieri  potest eorum, quos aqua inter cutem male habet; nisi primis  diebus discussus est:  Graeci vocant. Atque ejus  tres species sunt. Nam modo, ventre vehementer intento,  creber intus ex motu spiritus sonus est: modo corpus        inaequale est, tumoribus aliter aliterque per totum id orientibus:  modo intus in uterum aqua contrahitur, et moto corpore ita  movetur, ut impetus ejus conspici possit.\n\t\t\t\t\t\tPrimum   secundum  vel  tertium   Graeci nominarunt. Communis tamen omnium est  humoris nimia abundantia; ob quam ne ulcera quidem in his  aegris facile sanescunt. Saepe vero hoc malum per se incipit; saepe alteri vetusto morbo, maximeque  quartanae, supervenit. Facilius in servis, quam in liberis tollitur: quia. quum desideret famem, sitim, mille alia taedia,  longamque patientiam,  iis succurritur, qui facile coguntur, quam quibus inutilis libertas est.\n\t\t\t\t\t\tSed ne ii quidem,  qui sub alio sunt, si ex toto sibi temperare non possunt, ad  salutem perducuntur. Ideoque non ignobilis medicus, Chrysippi discipulus, apud Antigonum regem, amicum quemdam  ejus, notae intemperantiae, mediocriter eo morbo implicitum,  negavit posse sanari. Quumque alter medicus Epirotes Philippus se sanaturum polliceretur; respondit, illum ad morbum  aegri respicere; se, ad animum. Neque eum res fefellit. Ille  enim quum summa diligentia non medici tantummodo, sed  etiam regis custodiretur, tamen malagmata sua devorando,  bibendoque suam urinam, in exitium se praecipitavit.\n\t\t\t\t\t\tInter  initia tamen non difficilis curatio est, si imperata sunt\n\t\t\t\t\t\tquies, sitis, inedia; at si malum inveteravit, nonnisi  magna mole discutitur. Metrodorum tamen, Epicuri discipulum, ferunt, quum hoc morbo tentaretur, nec aequo animo  necessariam sitim sustineret, ubi diu abstinuerat, bibere solitum, deinde evomere. Quod si redditur quidquid receptum  est, multum taedio demit; si a stomacho retentum est, morbum auget: ideoque in quolibet tentandum non est.\n\t\t\t\t\t\tSed si  febris quoque est, haec in primis submovenda est per eas  rationes, per quas huic succurri posse propositum est: si  sine febre aeger est, tum demum ad ea veniendum est, quae  ipsi morbo mederi solent. Atque hic quoque quaecumque  species est, si nondum nimis occupavit, iisdem auxiliis opus  est: multum ambulandum, currendum aliquid est; superiores  maxime partes sic perfricandae, ut spiritum ipse contineat;\n\t\t\t\t\t\tevocandus est sudor, non per exercitationem tantum, sed        etiam in arena calida, vel laconico, vel clibano, similibusque  aliis; maximeque utiles naturales et siccae sudationes sunt. Balneum, atque omnis humor alienus est. Jejuno recte catapotia dantur, facta ex absinthii duabus, myrrhae tertia parte. Cibus esse debet ex media quidem materia,  sed tamen generis durioris: potio non ultra danda est, quam  ut vitam sustineat; optimaque est, quae urinam movet.\n\t\t\t\t\t\tSed  id ipsum tamen moliri cibo, quam medicamento melius est.  Si tamen res coget, ex iisdem aliquid, quae id praestant,  erit decoquendum, eaque aqua potui danda. Videntur autem  hanc facultatem habere iris, nardum, crocum, cinnamum, amomum, casia, myrrha. balsamum, galbanum, ladanum, oenanthe,  panaces, cardamomum, hebenus, cupressi semen, uva taminia,  quam  Graeci nominant, abrotonum, rosae  folia, acorum, amarae nuces, tragoriganum, styrax, costum,  junci quadrati et rotundi semen;   hunc  Graeci vocant: quae quoties posuero, non  quae hic nascuntur, sed quae inter aromata afferuntur, significabo.\n\t\t\t\t\t\tPrimo tamen, quae levissima ex his sunt, id est  rosae folia, vel nardi spica, tentanda sunt. Vinum quoque utile est austerum, sed quam tenuissimum. Commodum  est etiam, lino quotidie ventrem metiri, et, qua comprehendit  alvum, notam imponere; posteroque die videre, plenius corpus sit, an extenuetur: id enim, quod extenuatur, medicinam  sentit. Neque alienum est metiri et potionem ejus, et urinam:  nam si plus humoris excernitur, quam assumitur, ita demum  secundae valetudinis spes est. Asclepiades in eo, qui ex  quartana in hydropa deciderat, se abstinentia bidui, et frictione usum; tertio die, jam et febre et aqua liberato, cibum  et vinum dedisse, memoriae prodidit. Hactenus communiter de omni specie praecipi potest: si  vehementius malum est, diducenda ratio curandi est. Ergo  si inflatio, et ex ea dolor creber est, utilis quotidianus, aut  altero quoque die post cibum, vomitus est: fomentis siccis  calidisque utendum est. Si per haec dolor non finitur, necessariae sunt sine ferro cucurbitulae; si ne per has quidem  tormentum tollitur, incidenda cutis est, et tum his utendum.  Ultimum auxilium est, si cucurbitulae nihil profuerunt, per        alvum infundere copiosam aquam calidam, eamque recipere.\n\t\t\t\t\t\tQuin etiam quotidie ter quaterve opus est uti frictione vehementi cum oleo et quibusdam calefacientibus: sed in hac  frictione a ventre abstinendum est. Imponendum vero in eum  crebrius sinapi,  cutem erodat; ferramentisque candentibus pluribus locis venter exulcerandus est, et servanda ulcera diutius. Utiliter etiam scilla cocta delingitur. Sed diu  post has inflationes abstinendum est ab omnibus inflantibus. At si id vitium est, cui  nomen est, eas  partes, quae tument, subjicere soli oportet; sed non nimium, to  ne febriculam accendat: si is vehementior est, caput velandum est: utendumque frictione, madefactis tantum manibus  aqua, cui sal et nitrum et olei paulum sit adjectum; sic, ut  aut pueriles aut muliebres manus adhibeantur, quo mollior  earum tactus sit: idque, si vires patiuntur, ante meridiem  tota hora, post meridiem semihora fieri oportet.\n\t\t\t\t\t\tUtilia etiam  sunt cataplasmata, quae reprimunt; maximeque si corpora  teneriora sunt. Incidendum quoque est super talum, quatuor  fere digitis, ex parte interiore, qua per aliquot dies frequens  humor feratur; atque ipsos tumores incidere altis plagis oportet: concutiendumque multa gestatione corpus est: atque,  ubi inductae vulneribus cicatrices sunt, adjiciendum et exercitationibus est, et cibis, done corpus ad pristinum habitum  revertatur. Cibus valens esse debet, et glutinosus, maximeque caro:\n\t\t\t\t\t\tvinum, si per stomachum licet, dulcius; sed ita,  ut invicem biduo triduove, modo aqua, modo id bibatur.  Prodest etiam lactucae marinae\n\t\t\t\t\t\tsemen cum  aqua potui datum. Si valens est, qui id accipit, et scilla  cocta,  supra dixi, delingitur. Auctoresque multi sunt,  inflatis vesicis pulsandos tumores esse. Si vero id morbi genus est, quo in uterum multa aqua  contrahitur, ambulare, sed magis modice oportet; malagma,  quod digerat, impositum habere; idque ipsum superimposito        triplici panno, fascia, non nimium tamen vehementer adstringere: quod a Tharria profectum, servatum esse a pluribus video. Si jecur, aut lienem affectum esse manifestum  est, ficum pinguem contusam, adjecto melle, superponere.  Si per talia auxilia venter non siccatur, sed humor nihilo  minus abundat, celeriori via succurrere, ut is per ventrem  ipsum emittatur.\n\t\t\t\t\t\tNeque ignoro Erasistrato displicuisse hanc  curandi viam: morbum enim   putavit: ita illud  esse sanandum; frustraque aquam emitti, quae, vitiato illo,  subinde nascatur. Sed primum non hujus visceris unius hoc  vitium est: nam et liene affecto, et in totius corporis malo  habitu fit. Deinde, ut inde coeperit, tamen aqua nisi emittitur, quae contra naturam ibi substitit, et  et ceteris  interioribus partibus nocet. Convenitque corpus nihilo minus  esse curandum. Neque enim sanat emissus humor, sed medicinae locum facit, quam intus inclusus impedit.\n\t\t\t\t\t\tAc ne illud quidem in controversiam venit, quin non omnes in hoc  morbo sic curari possint; sed juvenes robusti, qui vel ex  toto carent febre, vel certe satis liberales intermissiones habent. Nam quorum stomachus corruptus est, quive ex atra bile  huc deciderunt, quive malum corporis habitum habent, idonei  huic curationi non sunt. Cibus autem, quo die primum humor emissus est, supervacuus est, nisi si vires desunt:\n\t\t\t\t\t\tinsequentibus diebus, et is, et vinum meracius quidem, sed  non ita multum dari debet, paulatimque evocandus aeger est  ad exercitationes, frictiones, solem, sudationes, navigationes, et idoneos  cibos, done ex toto convalescat. Balneum rarum res amat;  frequentiorem in jejuno vomitum. Si aestas est, in mari natare commodum est. Ubi convaluit aliquis, diu tamen alienus ei veneris usus est. Diutius saepe et periculosius tabes eos male habet, quos  invasit. Atque hujus quoque plures species sunt. Una est,        qua corpus  alitur, et naturaliter semper aliquibus decedentibus, nullis vero in eorum locum subeuntibus, summa  macies oritur; et, nisi occurritur, tollit.  hanc  Graeci vocant. Ea duabus fere de causis incidere consuevit.  Aut enim nimio timore aliquis minus, aut aviditate nimia plus,  quam debet, assumit: ita vel, quod deest, infirmat; vel, quod  superat, corrumpitur.\n\t\t\t\t\t\tAltera species est, quam Graeci  appellant, ubi malus corporis habitus est; ideoque  omnia alimenta corrumpuntur. Quod fere fit, quum longo  morbo vitiata corpora, etiamsi illo vacant, refectionem tamen non accipiunt; aut quum malis medicamentis corpus affectum est; aut quum diu necessaria defuerunt; aut quum inusitatos et inutiles cibos aliquis assumsit, aliquidve simile incidit. Huic, praeter tabem, illud quoque nonnumquam accedere solet, ut per assiduas pustulas, aut ulcera, summa cutis exasperetur, vel aliquae corporis partes intumescant.\n\t\t\t\t\t\tTertia est, longeque periculosissima species, quam Graeci   nominarunt. Oritur fere a capite; inde in pulmonem  destillat; huic exulceratio accedit; ex hac febricula levis fit,  quae etiam quum quievit, tamen repetit; frequens tussis est;  pus ; interdum cruentum aliquid. Quidquid exscreatum est, si in ignem impositum est, mali odoris est:  itaque, qui de morbo dubitant, hac nota utuntur. Quum haec genera tabis sint, animadvertere primum  oportet, quid sit in quo laboretur; deinde, si tantum non ali  corpus apparet, causam ejus attendere; et si cibi minus aliquis, quam debet, assumsit, adjicere, sed paulatim; ne si  corpus insuetum subita multitudine oneraverit, concoctionem  impediat. Si vero plus justo quis assumere solitus est, abstinere uno die; deinde ab exiguo cibo incipere; quotidie adjicere,  ad justum modum perveniat.\n\t\t\t\t\t\tPraeter haec convenit ambulare locis quam minime frigidis, sole vitato; per  manus quoque exerceri: si  est, gestari, ungi, perfricari, si potest, maxime per se ipsum, saepius eodem die  et ante cibum, et post eum, sic ut interdum oleo quaedam  adjiciantur calefacientia,  insudet. Prodestque jejuno  prehendere per multas partes cutem et attrahere, ut        relaxetur; aut, imposita resina et abducta, subinde idem facere.\n\t\t\t\t\t\tUtile est etiam interdum balneum, sed post cibum exiguum.  Atque in ipso solio recte cibi aliquid assumitur; aut, si sine  hoc frictio fuit, post  protinus. Cibi vero esse debent ex  iis, qui facile concoquuntur, qui maxime alunt. Ergo vini  quoque, sed austeri, necessarius usus est. Movenda urina. At si malus corporis habitus est, primum abstinendum  est; deinde alvus ducenda; tum paulatim cibi dandi, adjectis  exercitationibus, unctionibus, frictionibus. Utilius his frequens balneum est, sed jejunis; etiam usque sudorem. Cibis  vero opus est copiosis, variis, boni , quique etiam minus facile corrumpantur, vino austero. Si nihil reliqua proficiunt, sanguis mittendus est; sed paulatim, quotidieque pluribus diebus, cum eo,  cetera quoque eodem modo serventur. Quod si mali plus est, et vera phthisis est, inter initia  protinus occurrere necessarium est: neque enim facile is  morbus, quum inveteravit, evincitur. Opus est, si vires patiuntur, longa navigatione,  mutatione, sic ut densius  quam id est, ex quo discedit aeger, petatur: ideoque aptissime Alexandriam ex Italia itur). Fereque id posse inter  principia corpus pati debet, quum hic morbus aetate firmissima maxime oriatur, id est ab anno duodevicesimo ad annum quintum et tricesimum.  Si id imbecillitas non sinit, nave tamen non longe gestari  commodissimum est:\n\t\t\t\t\t\tsi navigationem aliqua res prohibet,  lectica, vel alio modo corpus dimovendum est. Tum a negotiis abstinendum est, omnibusque rebus, quae sollicitare animum possunt; somno indulgendum; cavendae destillationes,  ne, si quid cura levarit, exasperent; et ob id vitanda        cruditas, simulque et sol, et frigus; os obtegendum, fauces velandae, tussicula suis remediis finienda: et, quamdiu quidem  febricula incursat, huic interdum abstinentia, interdum etiam  tempestivis cibis medendum; eoque tempore bibenda aqua.\n\t\t\t\t\t\tLac quoque, quod in capitis doloribus, et in acutis febribus,  et per eas facta nimia siti, ac, sive praecordia tument, sive  biliosa urina est, sive sanguis fluxit, pro veneno est; in  phthisi tamen, sicut in omnibus longis difficilibusque febriculis, recte dari potest. Quod si febris aut  nondum incursat, aut jam remisit, decurrendum est ad modicas exercitationes, maximeque ambulationes; item lenes  frictiones. Balneum alienum est.\n\t\t\t\t\t\tCibus esse debet primo  acer, ut allium, porrum, idque ipsum ex aceto, vel ex eodem  intubus, ocimum, lactuca: deinde lenis, ut sorbitio ex ptisana, vel ex alica, vel ex amylo, lacte adjecto. Idem oryza quoque, et, si nihil aliud est, far praestat. Tum invicem  modo his cibis, modo illis utendum est; adjiciendaque quaedam ex media materia, praecipueque cerebellum, vel pisciculus, et his similia. Farina etiam cum sevo ovillo caprinove mixta, deinde incocta pro medicamento est. Vinum  assumi debet leve, austerum. Hactenus  non magna mole pugnatur:\n\t\t\t\t\t\tsi vehementior noxa est, ac neque febricula, neque tussis quiescit, tenuarique corpus apparet, validioribus auxiliis opus est. Exulcerandum est ferro  candenti, uno loco sub mento, altero in gutture, duobus ad  mammam utramque; item sub imis ossibus scapularum, quas   Graeci vocant, sic, ne sanescere ulcera sinamus, nisi tussi finita: cui per se quoque medendum esse manifestum est.  ter quaterve die vehementer extremae  partes perfricandae, thorax levi manu pertractandus, post  cibum intermittenda hora, et perfricanda crura brachiaque:\n\t\t\t\t\t\tinterpositis denis diebus, demittendus est aeger in solium,  in quo sit aqua calida et oleum: ceteris diebus bibenda aqua;  tum et vinum, si tussis non est, potui frigidum dandum; si  est, egelidum. Utile est etiam cibos in remissionibus quotidie dari: frictiones gestationesque similiter adhiberi: eadem  acria quarto aut quinto die sumere: interdum herbam sanguinalem ex aceto, vel  esse.\n\t\t\t\t\t\t  Medicamentum        est etiam vel plantaginis succus per se, vel marrubii cum  melle incoctus; ita ut illius cyathus sorbeatur, hujus cochleare plenum paulatim delingatur; vel inter se mixta, et  incocta resinae terebinthinae pars dimidia, butyri et mellis  pars altera. Alvus cita utique vitanda est.  Vomitus in hoc morbo frequens, perniciosus est, maximeque  sanguinis. Qui meliusculus esse coepit, adjicere debet exercitationes, frictiones, cibos: deinde ipse  se, suppresso spiritu, perfricare;  diu abstinere a vino, balneo, venere. Inter notissimos morbos est etiam is, qui comitialis, vel  major nominatur. Homo subito concidit; ex ore spumae  moventur; deinde interposito tempore ad se redit, et per  se ipse consurgit. Id genus saepius viros, quam feminas  occupat. Ac solet quidem etiam longum esse, usque ad  mortis diem, et vitae non periculosum; interdum tamen,  quum recens est, hominem consumit: et saepe eum, si remedia non sustulerunt, in pueris veneris, in puellis menstruorum initium tollit.\n\t\t\t\t\t\tModo cum distentione nervorum prolabitur aliquis, modo sine illa. Quidam  hos quoque iisdem, quibus lethargicos, excitare conantur:  quod admodum supervacuum est; et quia ne lethargicus  quidem his sanatur; et quia, quum possit ille numquam expergisci, atque ita fame interire, hic ad se utique revertitur. Ubi concidit aliquis, si nulla nervorum distentio accessit, utique sanguis mitti debet: si accessit, non utique  mittendus est, nisi alia quoque hortantur.\n\t\t\t\t\t\tNecessarium autem  est ducere alvum, vel nigro veratro purgare, vel utrumque  facere, si vires patiuntur: tunc caput tondere, oleoque et  aceto perungere: cibum post diem tertium, simul transiit  hora qua concidit, dare. Neque sorbitiones autem his, aliique molles et faciles cibi, neque caro, minimeque suilla  convenit; sed mediae materiae: nam et viribus opus est,        et cruditates cavendae sunt. Cum quibus fugere oportet solem, balneum, ignem, omniaque calefacientia; item frigus,  vinum, venerem, loci praecipitis conspectum, omniumque  terrentium, vomitum, lassitudinem, sollicitudines, negotia  omnia;\n\t\t\t\t\t\tubi tertio die cibus datus est, intermittere quartum,  et invicem alterum quemque, eadem hora cibi servata,  donec  dies transeant. Quos ubi morbus , acuti vim deposuit: ac, si manet, curandus jam ut  longus est. Quod si, non quo die primum id incidit, medicus  accessit, sed is, qui cadere consuevit, ei traditus est; protinus eo genere victus habito, qui supra comprehensus est,  exspectandus est dies, quo prolabatur; utendumque tum vel  sanguinis missione, vel ductione alvi, vel nigro veratro,  sicut praeceptum est:\n\t\t\t\t\t\tinsequentibus deinde diebus per eos  cibos, quos proposui, vitatis omnibus, quae cavenda dixi,  nutriendus. Si per haec morbus finitus non fuerit, confugiendum erit ad album veratrum; ac ter quoque aut quater eo  utendum, non ita multis interpositis diebus; sic tamen, ne  iterum umquam sumat, nisi conciderit. Mediis autem diebus  vires ejus erunt nutriendae; quibusdam, praeter ea, quae  supra scripta sunt, adjectis.\n\t\t\t\t\t\tUbi mane experrectus est,  corpus ejus leniter ex oleo vetere, cum capite excepto  ventre, permulceatur: tum ambulatione quam maxime longa  et recta utatur: post ambulationem loco tepido vehementer  et diu, ac non minus ducenties, nisi infirmus erit, perfricetur: deinde per caput multa aqua frigida perfundatur; paulum cibi assumat; conquiescat; rursus ante noctem ambulatione utatur; iterum vehementer perfricetur, sic ut neque  venter, neque caput contingatur; post haec coenet; interpositisque tribus aut quatuor diebus, uno aut altero acria  assumat.\n\t\t\t\t\t\tSi ne per haec quidem fuerit liberatus, caput radat;  ungatur oleo vetere, adjecto aceto et nitro; perfundatur  aqua salsa; bibat jejunus ex aqua castoreum; nulla aqua,  nisi decocta, potionis causa utatur. Quidam jugulati. Gladiatoris calido sanguine epoto tali morbo se liberarunt: apud  quos miserum auxilium tolerabile miserius malum fecit. Quod ad medicum vero pertinet,        ultimum est, juxta talum ex utroque crure paulum sanguinis mittere; occipitium incidere, et cucurbitulas admovere; ferro  candenti in occipitio, et infra quoque, qua summa vertebra  cum capite committitur, adurere duobus locis, ut per ea  perniciosus humor evadat.\n\t\t\t\t\t\tQuibus si finitum malum non fuerit, prope est, ut perpetuum sit. Ad levandum id, tantummodo utendum erit exercitatione multa, frictione, cibisque  iis, qui supra comprehensi sunt: praecipueque vitanda omnia, quae, ne fierent, excepimus. Aeque notus est morbus, quem interdum arquatum, interdum regium nominant. Quem Hippocrates\n\t\t\t\t\t\tait, si post septimum diem febricitante aegro  supervenit, tutum esse, mollibus tantummodo praecordiis  substantibus: Diodes ex toto, si post febrem oritur, etiam  prodesse; si post hunc febris, occidere. Color autem eum  morbum detegit, maxime oculorum, in quibus, quod album  esse debet, fit luteum.\n\t\t\t\t\t\tSoletque accedere et sitis, et dolor  capitis, et frequens singultus, et praecordiorum dextra parte  durities, et, ubi corporis vehemens motus est, spiritus difficultas, membrorumque resolutio: atque, ubi diutius manet  morbus, totum corpus cum pallore quodam inalbescit. Primo  die abstinere aegrum oportet; secundo ducere alvum: tum,  si febris est, eam victus genere discutere; si non est,  scammoniam potui dare, vel cum aqua betam albam contritam, vel cum aqua mulsa nuces amaras absinthium, anisum,  sic ut pars hujus minima sit.\n\t\t\t\t\t\tAsclepiades aquam quoque  salsam, et quidem per biduum, purgationis causa bibere  cogebat, iis, quae urinam movent, rejectis. Quidam, superioribus omissis, per haec, et per eos cibos, qui extenuant,  idem se consequi dicunt. Ego ubique, si satis virium est,  validiora; si parum, imbecilliora auxilia praefero.\n\t\t\t\t\t\tSi purgatio fuit, post eam triduo primo modice cibum oportet  assumere ex media materia, et vinum bibere graecum        salsum, ut resolutio ventris maneat: tu altero triduo validiores  cibos, et carnis quoque aliquid esse, intra aquam manere:  deinde ad superius genus victus reverti, cum eo, ut magis  satietur; omisso graeco vino,  bibere integrum, austerum; atque ita per haec  variare, ut interdum acres quoque cibos interponat, interdum  ad salsum vinum redeat.\n\t\t\t\t\t\tPer omne vero tempus utendum est  exercitatione, frictione; si hiems est, balneo: si aestas,  frigidis natationibus; lecto etiam, et conclavi cultiore, lusu,  joco, ludis, lascivia, per quae mens exhilaretur; ob quae  regius morbus dictus videtur. Malagma quoque, quod digerat, super praecordia datum prodest; vel arida ibi ficus superimposita, si jecur aut lienis affectus est. Ignotus autem paene in Italia, frequentissimus in quibusdam regionibus is morbus est, quem  Graeci  vocant: isque longis annumeratur. Totum corpus afficitur  ita, ut ossa quoque vitiari dicantur. Summa pars corporis  crebras maculas crebrosque tumores habet; rubor earum  paulatim in atrum colorem convertitur; summa cutis inaequaliter crassa, tenuis, dura, mollisque, quasi squamis quibusdam exasperatur; corpus emacrescit; os, surae, pedes  intumescunt:\n\t\t\t\t\t\tubi vetus morbus est, digiti in manibus pedibusque sub tumore conduntur, febricula oritur, quae facile  tot malis obrutum hominem consumit. Protinus ergo inter  initia sanguis per biduum mitti debet, aut nigro veratro  venter solvi: adhibenda , quanta sustineri potest, inedia  est: paulum deinde vires reficiendae, et ducenda alvus:  post haec, ubi corpus levatum est, utendum est exercitatione, praecipueque cursu:\n\t\t\t\t\t\tsudor primum labore ipsius corporis, deinde etiam siccis sudationibus evocandus: frictio  adhibenda: moderandumque inter haec, ut vires conserventur. Balneum rarum esse debet; cibus sine pinguibus,  sine glutinosis, sine inflantibus: vinum, praeterquam primis        diebus, recte datur. Corpus contrita plantago et illita optime  tueri videtur. Attonitos quoque raro videmus, quorum et corpus et  mens stupet. Fit interdum ictu fulminis, interdum morbo:   hunc Graeci appellant. His sanguis mittendus  est: veratro quoque albo, vel alvi ductione utendum. Tum  adhibendae frictiones, et ex media materia  pingues  cibi; quidam etiam acres; a vino abstinendum. At resolutio nervorum\n\t\t\t\t\t\tfrequens ubique morbus est: sed interdum tota corpora, interdum partes  infestat. Veteres auctores illud  hoc   nominaverunt: nunc utrumque  appellari video.  Solent autem, qui per omnia membra vehementer resoluti  sunt, celeriter rapi: ac si correpti non sunt, diutius quidem  vivunt; sed raro tamen ad sanitatem perveniunt, et plerumque miserum spiritum trahunt, memoria quoque amissa.\n\t\t\t\t\t\tIn partibus vero numquam acutus, saepe  longus, fere insanabilis morbus est. Si omnia membra vehementer resoluta sunt, sanguinis detractio vel liberal, vel  occidit: aliud curationis genus vix umquam sanitatem restituit, saepe mortem tantum differt, vitam interim infestat.  Post sanguinis missionem, si non redit et motus et mens,  nihil spei superest; si redit, sanitas quoque prospicitur.\n\t\t\t\t\t\tAt  ubi pars resoluta est, pro vi et mali et corporis, vel sanguis  mittendus, vel alvus ducenda. Cetera eadem in utroque casu  facienda sunt: siquidem vitare praecipue convenit frigus;  paulatimque ad exercitationes revertendum est, sic ut ingrediatur ipse protinus, si potest: si id crurum imbecillitas  prohibet, vel gestetur, vel motu lecti concutiatur: tum id  membrum, quod deficit, si potest, per se; sin minus, per        alium moveatur, et vi quadam ad consuetudinem redeat.\n\t\t\t\t\t\tProdest etiam torpentis membri summam cutem exasperasse,  vel urticis caesam, vel imposito sinapi, sic ut, ubi rubere  coeperit corpus, haec removeantur. Scilla quoque contrita,  bulbique contriti cum ture recte imponuntur. Neque alienum  est, resina cutem tertio quoque die diutius vellere, pluribus  etiam locis; aliquando sine ferro cucurbitulas admovere.  Unctioni vero aptissimum est vetus oleum, vel nitrum aceto  et oleo mixtum. Quin etiam fovere aqua calida marina, vel,  si ea non est, tamen salsa, magnopere necessarium est.\n\t\t\t\t\t\tAc  si quo loco vel naturales, vel etiam manu factae tales natationes sunt, iis potissimum utendum est; praecipueque in  his agitanda membra, quae maxime deficiunt: si id non est,  balneum tamen prodest. Cibus esse debet ex media materia,  maximeque ex venatione; potio sine vino aquae calidae: si  tamen vetus morbus est, interponi quarto vel quinto die  purgationis causa vinum graecum salsum potest. Post  utilis vomitus est. Interdum vero etiam nervorum\n\t\t\t\t\t\tdolor  oriri solet. In hoc casu non vomere, non medicamentis urinam movere, non exercitatione sudorem, ut quidam praecipiunt, expedit. Bibenda aqua est: his die in lectulo leniter  satis diu corpus perfricandum est, deinde retento spiritu:  ab ipsa exercitatione potius superiores partes movendae:\n\t\t\t\t\t\tbalneo raro utendum: mutandum subinde peregrinationibus  coelum. Si dolor est, ea ipsa pars sine oleo, nitro ex aqua  perungenda est; deinde involvenda, et subjicienda pruna  lenis, et sulphur, atque ita id suffumigandum; idque aliquamdiu faciendum, sed jejuno, quum bene jam concoxerit.  Cucurbitulae quoque saepe dolenti parti admovendae sunt,  pulsandusque leniter inflatis vesicis bubulis is locus est.\n\t\t\t\t\t\tUtile est etiam sevum miscere cum hyoscyami et urticae  contritis seminibus, sic ut omnium par modus sit, idque imponere: fovere aqua, in qua sulphur  decoctum sit. Utriculi quoque recte imponuntur aqua calida  repleti,  bitumen cum hordeacea farina mixtum. Atque  in ipso potissimum dolore utendum gestatione vehementi est:  quod in aliis doloribus pessimum est. Tremor autem nervorum aeque vomitu medicamentisque urinam moventibus intenditur. Inimica etiam habet  balnea, assasque sudationes. Bibenda aqua est; acri ambulatione utendum; itemque unctionibus frictionibusque, maxime per se ipsum; pila, similibusque superiores partes dimovendae; cibo quolibet utendum, dummodo concoctioni  utique studeatur;\n\t\t\t\t\t\tsecundum cibum, curis abstinendum; rarissima Venere utendum est. Si quando quis in eam prolapsus  est, tum oleo leniter diuque in lectulo perfricari manibus  puerilibus potius, quam virilibus, debet. Suppurationes autem, quae in aliqua interiori parte  oriuntur, ubi natae fuerint, primum id agere oportet per ea  cataplasmata, quae reprimunt, ne coitus inutilis materiae  fiat; deinde, si haec victa sunt, per ea malagmata, quae  digerunt, dissipentur. Quod si consequuti non sumus, sequitur ut evocetur: deinde ut maturescat. Omnis tum vomicae finis est, ut rumpatur: indiciumque est pus vel alvo vel  ore redditum.\n\t\t\t\t\t\tSed nihil facere oportet, quominus quidquid  est puris excedat. Utendum maxime sorbitionibus est, et  aqua calida. Ubi pus ferri (id est cf. V, 25, 8 et  passim) desiit, transeundum ad faciles quidem, sed tamen  validiores et frigidos cibos, frigidamque aquam, sic, ut ab  egelidis tamen initium fiat. Primoque cum melle quaedam  edenda, ut nuclei pinei, vel graecae nuces, vel :  postea submovendum id ipsum, quo maturius induci cicatrix  possit.\n\t\t\t\t\t\tMedicamentum eo tempore ulceri est succus assumtus vel porri vel marrubii, et omni cibo porrum ipsum adjectum. Oportebit autem uti in iis partibus, quae non afficientur, frictionibus; item ambulationibus lenibus: vitandumque erit, ne vel luctando, vel currendo, vel alia ratione  sanescentia ulcera exasperentur. In hoc enim morbo perniciosus, ideoque omni modo cavendus sanguinis vomitus est. Hactenus reperiuntur ea genera morborum, quae in totis  corporibus ita sunt, ut iis certae sedes assignari non possint: nunc de iis dicam, quae sunt in partibus. Facilius  autem omnium interiorum morbi curationesque in notitiam  venient, si prius eorum sedes breviter ostendero.\n\t\t\t\t\t\tCaput  igitur, eaque, quae in ore sunt, non lingua tantummodo  palatoque terminantur; sed etiam quatenus oculis nostris  exposita sunt. In dextra sinistraque circa guttur venae grandes, quae  nominantur; itemque arteriae, quas   vocant, sursum procedentes ultra aures feruntur.  At in ipsis cervicibus glandulae positae sunt, quae interdum  cum dolore intumescunt.\n\t\t\t\t\t\tDeinde duo itinera incipiunt: alterum  nominant; alterum   Arteria exterior ad pulmonem; stomachus interior ad ventriculum fertur: illa spiritum; hic cibum recipit. Quibus quum  diversae viae sint, qua coeunt, exigua in arteria sub ipsis  faucibus lingua est, quae, quum spiramus, attollitur; quum  cibum potionemque assumimus, arteriam claudit. Ipsa autem  arteria dura et cartilaginosa in gutture assurgit; ceteris partibus residit. Constat ex circulis quibusdam compositis ad  imaginem earum vertebrarum, quae in spina sunt: ita tamen,        ut ex parte exteriore aspera, ex interiore, stomachi modo  laevis sit: eaque descendens ad praecordia cum pulmone  committitur.\n\t\t\t\t\t\tIs spongiosus, ideoque spiritus capax, et a  tergo spinae ipsi junctus, in duas fibras ungulae bubulae  modo dividitur. Huic cor annexum est, natura musculosum,  in pectore sub  mamma situm; duosque quasi  ventriculos habet. At sub corde atque pulmone transversum  ex valida membrana septum est, quod a praecordiis uterum  (id est\n\t\t\t\t\t\tdiducit; idque nervosum, multis etiam venis  per id discurrentibus, a superiore parte, non solum intestina,  sed jecur quoque lienemque discernit. Haec viscera proxime, sed infra tamen posita, dextra sinistraque sunt.\n\t\t\t\t\t\tJecur  a dextra parte sub praecordiis ab ipso septo orsum, intrinsecus cavum, extrinsecus gibbum: quod prominens leviter  ventriculo insidet, et in quatuor fibras dividitur. Ex inferiore  vero parte ei fel inhaeret. At lienis sinistra, non eidem  septo, sed intestino innexus est, natura mollis et rarus,  longitudinis crassitudinisque modicae; isque paulum a costarum regione in uterum excedens, ex maxima parte sub his  conditur. Atque haec quidem juncta sunt. Renes vero diversi; qui lumbis sub imis costis inhaerent, a parte earum  rotundi, ab altera resimi; qui et venosi sunt, et ventriculos  habent, et tunicis superconteguntur. \n\t\t\t\t\t\tAc viscerum quidem  hae sedes sunt. Stomachus vero, qui intestinorum principium est,  a septima spinae vertebra incipit; circa  praecordia cum ventriculo committitur. Ventriculus autem,  qui receptaculum cibi est, constat ex duobus tergoribus;  isque inter lienem et jecur positus est, utroque ex his paulum super eum ingrediente. Suntque etiam membranulae  tenues, per quas inter se tria ista connectuntur, jungunturque ei septo, quod transversum esse supra posui.\n\t\t\t\t\t\tInde ima  ventriculi pars paulum in dexteriorem partem conversa, in  summum intestinum\n\t\t\t\t\t\tcoartatur. Hanc juncturam   Graeci vocant, quoniam portae modo in inferiores  partes ea, quae excreturi sumus, emittit. Ab ea jejunum  intestinum incipit, non ita implicitum: cui tale vocabulum  est, quia numquam, quod accipit, continet; sed protinus in  inferiores partes transmittit.\n\t\t\t\t\t\tInde tenuius intestinum est, in        sinus vehementer implicitum: orbes vero ejus per membranulas singuli cum inferioribus connectuntur; qui in dexteriorem partem conversi, et e regione dexterioris coxae  finiti, superiores tamen partes magis complent. Deinde id  intestinum cum crassiore altero transverso committitur, quod  a dextra parte incipiens, in sinisteriorem pervium et longum  est, in dexteriorem non est; ideoque  nominatur.\n\t\t\t\t\t\tAt  id, quod pervium est, late fusum atque sinuatum, minusque  quam superiora intestina nervosum, ab utraque parte huc  atque illuc volutum, magis tamen sinisteriores inferioresque  partes tenens, contingit jecur atque ventriculum: deinde  cum quibusdam membranulis a sinistro rene venientibus jungitur; atque hinc dextra recurvatum in imo dirigitur, qua  excernit; ideoque id ibi  nominatur.\n\t\t\t\t\t\tContegit vero universa haec omentum, ex inferiore parte laeve  et strictum, ex superiore mollius; cui adeps quoque innascitur; quae sensu, sicut cerebrum quoque et medulla, caret. At a renibus singulae venae, colore albae, ad vesicam feruntur;  Graeci vocant, quod per eas inde descendentem urinam in vesicam destillare concipiunt.\n\t\t\t\t\t\tVesica autem  in ipso sinu nervosa et duplex, cervice plena atque carnosa,  jungitur per venas cum intestino, eoque osse, quod pubi  subest: ipsa soluta atque liberior est: aliter in viris atque  in feminis posita. Nam in viris juxta rectum intestinum est,  potius in sinistram partem inclinata; in feminis super genitale  earum sita est, superque elapsa, ab ipsa vulva sustinetur.\n\t\t\t\t\t\tTum in masculis iter urinae spatiosius et compressius a cervice hujus descendit ad colem: in feminis brevius et plenius,  super vulvae cervicem se ostendit. Vulva autem in virginibus quidem admodum exigua est: in mulieribus vero, nisi  ubi gravidae sunt, non multo major, quam ut manu comprehendatur. Ea recta tenuataque cervice, quem canalem vocant, contra mediam alvum orsa, inde paulum ad dexteriorem coxam convertitur; deinde super rectum intestinum  progressa, iliis feminae latera sua innectit.\n\t\t\t\t\t\tIpsa autem ilia  inter coxas et pubem imo ventre posita sunt. A quibus ac  pube abdomen sursum versus ad praecordia pervenit; ab  exteriore parte evidenti cute; ab interiore laevi membrana        inclusum, quae omento iungitur;  autem a  Graecis nominatur. His veluti in conspectum quemdam, quatenus scire curanti necessarium est, adductis, remedia singularum laborantium partium exsequar, orsus a capite: sub quo nomine  nunc significo eam partem, quae capillo tegitur: nam oculorum, aurium,  dolor, et si quis similis est, alias  erit explicandus.\n\t\t\t\t\t\tIn capite autem interdum acutus et pestifer  morbus est, quam  Graeci vocant: cujus notae  sunt, horror validus, nervorum resolutio, oculorum caligo,  mentis alienatio, vomitus, sic ut vox supprimatur; vel sanguinis ex naribus cursus, sic ut corpus frigescat, anima  deficiat: praeter haec, dolor intolerabilis, maxime circa  tempora, vel occipitium.\n\t\t\t\t\t\tInterdum autem in capite longa  imbecillitas, sed neque gravis, neque periculosa per hominis  aetatem est: interdum gravior dolor, sed brevis, neque  tamen mortiferus; qui vel vino, vel cruditate, vel frigore,  vel igne, aut sole contrahitur. Hique omnes dolores modo  cum febre, modo sine hac sunt; modo in toto capite, modo  in parte; interdum sic, ut oris quoque proximam partem  excrucient.\n\t\t\t\t\t\tPraeter haec etiamnum invenitur genus, quod  potest longum esse; ubi humor cutem inflat, eaque intumescit, et prementi digito cedit:  Graeci  appellant. Ex his id, quod secundo loco positum est, dum  leve est, qua sit ratione curandum, dixi, quum persequerer  ea, quae sani homines in imbecillitate partis alicujus facere  deberent. Quae vero auxilia sint capitis, ubi cum febre  dolor est, eo loco explicitum est, quo febrium curatio exposita est. Nunc de ceteris dicendum est.\n\t\t\t\t\t\tEx quibus id,  quod acutum est, et id, quod supra consuetudinem intenditur, idque quod ex subita causa, etsi non pestiferum,  tamen vehemens est, primam curationem habet, qua sanguis  mittatur. Sed id, nisi intolerabilis dolor est, supervacuum  est: satiusque est abstinere a cibo; si fieri potest, etiam a        potione; si non potest, aquam bibere. Si postero die dolor  remanet, alvum ducere, sternutamenta evocare, nihil assumere, nisi aquam. Saepe enim dies unus aut alter totum  dolorem hac ratione discutit; utique si ex vino vel cruditate  origo est.\n\t\t\t\t\t\tSi vero in his auxilii parum est, tonderi oportet  ad cutem: deinde considerandum est, quae causa dolorem  excitarit. Si calor, aqua frigida multa perfundere caput expedit: spongiam concavam imponere subinde in aqua frigida  expressam: ungere rosa et aceto, vel potius his tinctam  lanam succidam imponere, aliave refrigerantia cataplasmata.\n\t\t\t\t\t\tAt si frigus nocuit, caput oportet perfundere aqua calida  marina, vel certe salsa, aut in qua laurus decocta sit;   caput vehementer perfricare; deinde calido oleo implere et  veste velare. Quidam etiam id devinciunt; alii cervicalibus  vestimentisque onerant, et sic levantur; alios calida cataplasmata adjuvant. Ergo etiam ubi causa incognita est, videre oportet, refrigerantia magis, an calefacientia leniant,  et iis uti, quae experimentum approbarit.\n\t\t\t\t\t\tAt si parum causa  discernitur, perfundere caput primum aqua calida, sicut  supra praeceptum est, vel salsa, vel ex lauro decocta; tum  frigida posca. Illa in omni vetusto capitis dolore communia  sunt: sternutamenta excitare; inferiores partes vehementer  perfricare; gargarizare iis quae salivam movent; cucurbitulas temporibus et occipitio admovere; sanguinem ex naribus detrahere; resina subinde tempora pervellere, et imposito sinapi exulcerare ea, quae male habent, ante linteolo  subjecto, ne vehementer arrodat; candentibus ferramentis,  ubi dolor est, ulcera excitare; cibum permodicum cum aqua  sumere: ubi levatus est dolor, in balneum ire, ibi multa  aqua prius calida, deinde frigida per caput perfundi: si discussus ex toto dolor est, etiam ad vinum reverti; sed postea  semper, antequam quidquam aliud, aquam bibere.\n\t\t\t\t\t\tDissimile  est id genus, quod humorem in caput contrahit. In hoc tonderi ad cutem necessarium est; deinde imponere sinapi sic,  ut exulceret; si id parum profuit, scalpello utendum est.  Illa cum hydropicis communia sunt, ut exerceatur, insudet,  vehementer perfricetur, cibis potionibusque utatur urinam  praecipue moventibus. Circa faciem vero morbus innascitur, quem Graeci  \n\t\t\t\t\t\tnominant. Isque cum acuta fere febre oritur; os cum  motu quodam pervertitur; accedit crebra coloris in facie  totoque corpore mutatio; somnus in promptu est. In hoc  sanguinem mittere optimum est:\n\t\t\t\t\t\tsi finitum eo malum non  est, ducere alvum: si ne sic quidem discussum est, albo  veratro vomitum movere. Praeter haec necessarium est vitare solem, lassitudinem, . Si discussum his non est,  utendum est cursu; frictione in eo, quod laesum est, leni et  multa; in reliquis partibus breviore, sed vehementi.\n\t\t\t\t\t\tProdest  etiam movere sternutamenta; caput radere; idque perfundere  aqua calida, marina, vel certe salsa, sic ut ei sulphur  quoque adjiciatur; post perfusionem iterum ;  sinapi manducare; eodemque tempore affectis oris partibus  ceratum, integris idem sinapi, donec arrodat, imponere  Cibus aptissimus ex media materia est. At si lingua resoluta est, quod interdum per se, interdum  ex morbo aliquo fit, sic ut sermo hominis non explicetur;  oportet gargarizare ex aqua, in qua vel thymum, vel hyssopum, vel nepeta decocta sit; aquam bibere; caput, et  os, et ea, quae sub mento sunt, et cervicem vehementer  perfricare; lasere linguam ipsam linere; manducare, quae  sunt acerrima, id est sinapi, allium, cepam; magna vi luctari,  ut verba exprimantur; exerceri retento spiritu; caput saepe aqua frigida perfundere; nonnumquam  multam esse radiculam, deinde vomere. Destillat autem humor de capite interdum in nares,  quod leve est; interdum in fauces, quod pejus est; interdum  etiam in pulmonem, quod pessimum est. Si in nares destillat,  tenuis per has pituita profluit, caput leviter dolet, gravitas  ejus sentitur, frequentia sternutamenta sunt; si in fauces,  has exasperat, tussiculam movet; si in pulmonem, praeter  sternutamenta et tussim, est etiam capitis gravitas, lassitudo,  sitis, aestus, biliosa urina.\n\t\t\t\t\t\tAliud autem, quamvis non multum distans, malum, gravedo est. Haec nares claudit, vocem  obtundit, tussim siccam movet: sub eadem salsa est saliva,  sonant aures, venae moventur in capite, turbida urina est.  Haec omnia  Hippocrates nominat: nunc video apud Graecos in gravedine hoc  nomen servari; destillationem  appellari. Haec  autem et brevia, et si neglecta sunt, longa esse consuerunt.  Nihil pestiferum est, nisi quod pulmonem exulcerat.\n\t\t\t\t\t\tUbi  aliquid ejusmodi sentimus, protinus abstinere a sole, balneo,  vino, venere debemus: inter quae unctione, et assueto cibo  nihilo minus uti licet. Ambulatione tantum acri, sed tecta  utendum est, et post eam caput atque os supra quinquagies  perfricandum. Raroque fit, ut, si biduo, vel certe triduo  nobis temperavimus, id vitium non levetur.\n\t\t\t\t\t\tQuo levato, si  in destillatione crassa facta pituita est, vel in gravedine  nares magis patent, balneo utendum est, multaque aqua  prius calida, post egelida, fovendum os caputque; deinde  cum cibo pleniore vinum bibendum. At si aeque tenuis  quarto die pituita est, vel nares aeque clausae videntur,  assumendum est vinum \n\t\t\t\t\t\tausterum; deinde rursus biduo aqua; post quae  ad balneum, et ad consuetudinem revertendum est.\n\t\t\t\t\t\tNeque  tamen illis ipsis diebus, quibus aliqua omittenda sunt, expedit tamquam aegros agere; sed cetera omnia quasi sanis        facienda sunt, praeterquam si diutius aliquem et vehementius  ista sollicitare consuerunt: huic enim quaedam curiosior  observatio necessaria est.\n\t\t\t\t\t\tIgitur huic, si in nares vel in  fauces destillat, praeter ea, quae supra retuli, protinus  primis diebus multum ambulandum est; perfricandae vehementer inferiores partes; lenior frictio adhibenda thoraci,  ori, capiti; demenda assueto cibo pars dimidia; sumenda  ova, amylum, similiaque, quae pituitam faciunt crassiorem;  siti contra, quanta maxima sustineri potest, pugnandum.  Ubi per haec idoneus aliquis balneo factus, eoque usus est,  adjiciendus est cibo pisciculus, aut caro, sic tamen, ne  protinus justus modus cibi sumatur: vino meraco copiosius  utendum est.\n\t\t\t\t\t\tAt si in pulmonem quoque destillat, multo  magis et ambulatione et frictione opus est; eademque adhibita ratione in cibis, si non satis illi proficiunt, acrioribus  utendum est; magis somno indulgendum, abstinendumque a  negotiis omnibus; aliquando, sed serius, balneum tentandum.\n\t\t\t\t\t\tIn gravedine autem, primo die quiescere, neque esse, neque  bibere, caput velare, fauces lana circumdare: postero die  surgere, abstinere a potione, , si res coegerit, non ultra  heminam aquae assumere: tertio die panis non ita multum  ex parte interiore cum pisciculo, vel levi carne sumere,  aquam bibere:\n\t\t\t\t\t\tsi quis sibi temperare non , quominus pleniore victu utatur, vomere: ubi in balneum ventum  est, multa calida aqua caput et os fovere usque ad sudorem:  tum ad vinum redire. Post quae vix fieri potest, ut idem incommodum maneat: sed si manserit, utendum erit cibis  frigidis, aridis, levibus, humore quam minimo, servatis  frictionibus exercitationibusque, quae in omni tali genere  valetudinis necessariae sunt. A capite transitus ad cervicem est; quae gravibus  admodum morbis obnoxia est. Neque tamen alius importunior acutiorque morbus est, quam is, qui quodam rigore nervorum, modo caput        scapulis, modo mentum pectori adnectit, modo rectam  et immobilem cervicem intendit. Priorem Graeci   insequentem  ultimum   appellant: quamvis minus subtiliter quidam indiscretis his nominibus utuntur. Ea saepe intra quartum diem  tollunt:\n\t\t\t\t\t\tsi hunc evaserunt, sine periculo sunt. Eadem omnia ratione curantur; idque convenit. Sed  Asclepiades utique mittendum sanguinem credidit: quod quidam vitandum esse dixerunt, eo quod maxime tum corpus  calore egeret; isque esset in sanguine. Verum hoc quidem  falsum est.  enim natura sanguinis est, ut utique caleat; sed ex iis quae in homine sunt, hic celerrime vel calescit, vel refrigescit.Mitti vero nec  ne debeat, ex iis intelligi potest, quae de sanguinis missione  praecepta sunt.\n\t\t\t\t\t\tUtique autem recte datur castoreum, et cum hoc piper, vel laser: deinde opus est fomento  humido et calido: itaque plerique aqua calida multa cervices  subinde perfundunt. Id in praesentia levat; sed opportuniores nervos frigori reddit: quod utique vitandum est. Utilius igitur est cerato liquido primum cervicem perungere;  deinde admovere vesicas bubulas, vel utriculos oleo calido  repletos, vel ex farina calidum cataplasma, vel piper rotundum cum ficu contusum.\n\t\t\t\t\t\t  Utilissimum  est humido sale  fovere: quod quomodo fieret jam ostendi. Ubi  eorum aliquid factum est, admovere ad ignem, vel, si aestas  est, in sole aegrum oportet; maximeque oleo vetere; si id  non est, syriaco; si ne id quidem est, adipe quam vetustissima cervicem et scapulas et spinam perfricare. Frictio  quum omnibus in homine vertebris utilis sit, tum iis praecipue quae in collo sunt. Ergo die nocteque, interpositis  tamen quibusdam temporibus, hoc remedio utendum est;  dum id intermittitur, imponendum malagma aliquod ex calefacientibus.\n\t\t\t\t\t\tCavendum vero praecipue frigus; ideoque in eo  conclavi, quo cubabit aeger, ignis continuus esse debebit,  maximeque tempore antelucano, quo praecipue frigus intenditur. Neque inutile erit caput attonsum habere, idque irino  vel cyprino calido madefacere, et superimposito  velare; nonnumquam etiam in calidum oleum totum descendere,        vel in aquam calidam, in qua foenum graecum decoctum sit,  et adjecta olei pars tertia. Alvus quoque ducta saepe superiores partes resolvit. Si vero etiam vehementius dolor  crevit, admovendae cervicibus cucurbitulae sunt, sic ut cutis  incidatur: eadem  ferramentis, aut sinapi adurenda.\n\t\t\t\t\t\tUbi  levatus est dolor, moverique cervix coepit, scire licet  cedere remediis morbum. Sed diu vitandus cibus, quisquis   est. Sorbitionibus utendum, itemque ovis sorbilibus, aut mollibus; jus aliquod assumendum. Id si bene  processerit, jamque ex toto recte se habere cervices videbuntur, incipiendum erit a pulticula, vel intrita bene madida.  Celerius tamen etiam panis mandendus, quam vinum gustandum: siquidem hujus usus praecipue periculosus; ideoque  in longius tempus differendus est. Ut hoc autem morbi genus circa totam cervicem, sic  alterum, aeque pestiferum acutumque, in faucibus esse consuevit. Nostri  vocant: apud Graecos nomen prout  species est. Interdum enim neque rubor, neque tumor ullus  apparet; sed corpus aridum est, vix spiritus trahitur, membra solvuntur: id  vocant. Interdum lingua faucesque cum rubore intumescunt, vox nihil significat, oculi vertuntur, facies pallet, singultusque est: id  vocant.  Ilia communia sunt: aeger non cibum devorare, non potionem potest; spiritus ejus intercluditur.\n\t\t\t\t\t\tLevius est, ubi tumor  tantummodo ruborque est, cetera non sequuntur: id   appellant. Quidquid est, si vires patiuntur, sanguis mittendus est: secundum est ducere alvum.  Cucurbitula quoque recte sub mento, et circa fauces admovetur, ut id quod strangulat, evocet. Opus est deinde fomentis humidis: nam sicca spiritum elidunt. Ergo admovere  spongias oportet; quae melius in calidum oleum, quam in  calidam aquam subinde demittuntur: efficacissimusque est  hic quoque salis calidus succus.     \n\t\t\t\t\t\tTum commodum est, hyssopum, vel nepetam, vel  thymum, vel absinthium, vel etiam furfures, aut ficus aridas  cum mulsa aqua decoquere, eaque gargarizare: post haec  palatum ungere vel felle taurino, vel eo medicamento, quod  ex moris est. Polline etiam piperis id recte respergitur. Si  per haec parum proficitur, ultimum est incidere satis altis  plagis sub ipsis maxillis supra collum, et in palato citra  uvam, vel eas venas, quae sub lingua sunt; ut per ea vulnera morbus erumpat. Quibus si non fuerit aeger adjutus,  scire licet malo victum esse.\n\t\t\t\t\t\tSi vero his morbus levatus est,  jamque fauces et cibum et spiritum capiunt, facilis ad bonam  valetudinem recursus est. Atque interdum natura quoque  adjuvat, si ex angustiore sede vitium transit in latiorem:  itaque rubore et tumore in praecordiis orto, scire licet fauces liberari. Quidquid autem eas  levarit, incipiendum est ab humidis, maximeque aqua mulsa  decocta: deinde assumendi molles et non acres cibi sunt,  donec fauces ad pristinum habitum revertantur.\n\t\t\t\t\t\tVulgo audio,  si quis pullum hirundinis ederit,  angina toto anno non periclitari; servatumque eum ex sale,  quum is morbus urget, comburi, carbonemque ejus contritum in aquam mulsam, quae potui detur, infriari, et prodesse. Id quum idoneos auctores ex populo  habeat, neque habere quidquam periculi possit, quamvis in  monumentis medicorum non legerim, tamen inserendum huic  operi meo credidi. Est etiam circa fauces , quod apud Graecos aliud  aliudque nomen habet, prout se intendit. Omne in difficultate  spirandi consistit: sed haec dum modica est, neque ex toto  strangulat,  appellatur: quum vehementior est, ut  spirare aeger sine sono et anhelatione non possit, :  quum accessit id quoque, ne nisi recta cervice spiritus trahatur, \n\t\t\t\t\t\tEx quibus id, quod primum est, potest        diu trahi; duo insequentia acuta esse consuerunt. His communia sunt: quod propter angustias, per quas spiritus evadit,  sibilum edit, dolor in pectore praecordiisque est, interdum  etiam in scapulis, isque modo decedit, modo revertitur; ad  haec tussicula accedit. Auxilium est, nisi aliquid prohibet,  in sanguinis detractione. Neque id satis est, sed lacte quoque venter solvendus est: liquanda alvus, interdum etiam  ducenda, quibus extenuatum corpus incipit spiritum trahere  commodius.\n\t\t\t\t\t\tCaput autem etiam in lecto sublime habendum  est; thorax fomentis, cataplasmatisque calidis, aut siccis,  aut etiam humidis adjuvandus est; et postea vel malagma  superimponendum, vel certe ceratum ex cyprino, vel irino  unguento. Sumenda deinde jejuno potui mulsa aqua, cum  qua vel hyssopus cocta, vel contrita capparis radix sit.  Delingitur etiam utiliter aut nitrum, aut nasturtium, aut  allium frictum, deinde contritum et cum melle mixtum: simulque coquuntur mel, galbanum, resina terebinthina, et  ubi coierunt, ex his quod fabae magnitudinem habet, quotidie sub lingua liquatur: aut sulphuris ignem non experti  p. )-(. =. abrotoni p. )-(. in vini cyatho teruntur, idque  tepefactum sorbetur.\n\t\t\t\t\t\tEst etiam non vana opinio, vulpinum  jecur, ubi siccum et aridum factum est, contundi oportere,  polentamque ex eo potioni aspergi: vel ejusdem pulmonem  quam recentissimum assum, sed sine ferro (?) coctum, edendum  esse. Praeter haec sorbitionibus et lenibus cibis utendum est;  interdum vino tenui, austero; nonnumquam vomitu. Prosunt  etiam quaecumque urinam movent: sed nihil magis quam  ambulatio lenta paene usque ad lassitudinem; frictio multa,  praecipue inferiorum partium, vel in sole, vel ad ignem, et  per se ipsum, et per alios, usque ad sudorem. In interiore vero faucium parte interdum exulceratio esse  consuevit. In hac plerique extrinsecus cataplasmatis calidis,  fomentisque humidis utuntur: volunt etiam vaporem calidum        ore recipi: per quae molliores alii partes eas fieri dicunt,  opportunioresque vitio jam haerenti. Sed, si bene vitari  frigus potest, tuta illa praesidia; si metus ejus est supervacua sunt. Utique autem perfricare fauces periculosum est:  exulcerat enim.\n\t\t\t\t\t\tNeque utilia sunt, quae urinae movendae  sunt; quia possunt, dum transeunt, ibi quoque pituitam extenuare, quam supprimi melius est. Asclepiades multarum  rerum, quas ipsi quoque sequuti sumus, auctor bonus,acetum ait quam acerrimum esse sorbendum: hoc enim sine ulla  noxa comprimi ulcera. Sed id supprimere sanguinem potest,  ulcera ipsa sanare non potest. Melius huic rei lycium est;  quod idem quoque aeque probat: vel porri, vel marrubii  succus, vel nuces graecae cum tragacantho contritae et cum  passo mixtae, vel lini semen contritum et cum dulci vino  mixtum.\n\t\t\t\t\t\tExercitatio quoque ambulandi currendique necessaria est: frictio a pectore vehemens toti inferiori parti adhibenda. Cibi vero esse debentneque nimium acres, neque  asperi; mel, lenticula, tragum, lac, ptisana, pinguis caro,  praecipueque porrum, et quidquid cum hoc mixtum est.  Potionis quam minimum esse convenit. Aqua dari potest vel  pura, vel in qua malum cotoneum, palmulaeve decoctae sint.  Gargarizationes quoque lenes: sin hae parum proficiunt, reprimentes utiles sunt. Hoc genus neque acutum est, et  potest esse non longum, curationem tamen maturam, ne  vehementer et diu laedat, desiderat. Tussis vero fere propter faucium exulcerationem molesta  est; quae multis modis contrahitur. Itaque illis restitutis ipsa  finitur. Solet tamen interdum per se quoque male habere;  et vix, quum vetus facta est, eliditur. Ac modo arida est,  modo pituitam citat. Oportet hyssopum altero quoque die  bibere; spiritu retento currere, sed minime in pulvere; ac  lectione uti vehementi, quae primo impeditur a tussi, post  ea vincit: tum ambulare: deinde per manus quoque        exerceri, et pectus  perfricare: post haec quam pinguissimae   uncias tres super prunam incoctas, esse.\n\t\t\t\t\t\tPraeter haec,  si humida est, prosunt frictiones validae cum quibusdam calefacientibus, sic ut caput quoque simul vehementer perfricetur: item cucurbitulae pectori admotae; sinapi ex parte  exteriore faucibus impositum, donec leviter exulceret; potio  ex menta, nucibusque graecis et ; primoque assumtus  panis aridus, deinde aliquis cibus lenis.\n\t\t\t\t\t\tAt si sicca tussis  est, quum ea vehementissime urget, adjuvat vini austeri  cyathus assumtus, dum ne amplius id, interposito tempore  aliquo, quam ter aut quater fiat: item laseris  optimi  paulum devorare opus est; porri vel marrubii succum assumere; scillam delingere; acetum ex ea, vel certe acre sorbere, aut cum spica allii contriti duos vini cyathos.\n\t\t\t\t\t\tUtilis  etiam in omni tussi est peregrinatio, navigatio longa, loca maritima, natationes: cibus interdum mollis, ut  malva, ut urtica; interdum acer, ut lac cum allio coctum;  sorbitiones quibus laser sit adjectum, aut in quibus porrum  incoctum tabuerit; ovum sorbile sulphure adjecto;. potui primum aqua calida, deinde invicem aliis diebus haec, aliis vinum. Magis terreri potest aliquis, quum sanguinem exspuit:  sed id modo minus, modo plus periculi habet. Exit modo  ex gingivis, modo ex ore: et quidem ex hoc interdum   copiose, sed sine tussi, sine ulcere, sine gingivarum ullo  vitio; ita ut nihil : verum ut ex naribus, sic ex  ore aliquando prorumpit. Atque interdum sanguis profluit,  interdum simile aquae quiddam, in qua caro recens lota est.\n\t\t\t\t\t\tNonnumquam autem is a summis faucibus fertur, modo exulcerata ea parte, modo non exulcerata; sed aut ore venae  alicujus adaperto, aut tuberculis quibusdam natis, exque his  sanguine erumpente. Quod ubi incidit, neque laedit potio  aut cibus, neque quidquam ut ex ulcere . Aliquando vero, gutture et arteriis (id est, )        exulceratis, frequens tussis sanguinem quoque extundit:  interdum etiam fieri solet, ut aut ex pulmone, aut ex pectore, aut ex latere, aut ex  feratur: saepe feminae,  quibus sanguis per menstrua non respondet, hunc exspuunt.\n\t\t\t\t\t\tAuctoresque medici sunt, vel exesa parte aliqua sanguinem  exire, vel rupta, vel ore alicuius venae patefacto. Primam   secundam  tertiam  appellant. Ultima minime nocet; prima gravissime. Ac saepe  quidem evenit, ut sanguinem pus sequatur. Interdum autem, qui sanguinem ipsum suppressit, satis ad valetudinem profuit. Sed si sequuta ulcera sunt,  si pus, si tussis est, prout sedes ipsa est, ita varia et periculosa genera morborum sunt. Si vero sanguis tantum fluit,  expeditius et remedium et finis est.\n\t\t\t\t\t\tNeque ignorari oportet,  iis quibus fluere sanguis solet, aut quibus dolet spina, coxaeve, aut post cursum vehementem, vel ambulationem,  dum febris absit, non esse inutile sanguinis mediocre profluvium: idque per urinam redditum ipsam quoque lassitudinem solvere: ac ne in eo quidem terribile esse, qui ex  superiore loco decidit, si tamen in ejus urina nihil novavit:  neque vomitum hujus afferre periculum, etiam quum repetit,  si ante confirmare et implere corpus licuit: et ex toto nullum nocere qui in corpore robusto, neque nimius est, neque  tussim aut calorem movet.\n\t\t\t\t\t\tHaec pertinent ad universum:  nunc ad ea loca, quae proposui, veniam. Si ex gingivis  exit, portulacam manducasse satis est; si ex ore, continuisse  eo merum vinum: si parum id proficit, acetum. Si inter  haec quoque graviter erumpit, quia consumere hominem  potest, commodissimum est, impetum ejus, admota occipitio  cucurbitula, sic ut cutis quoque incidatur, avertere: si id  mulieri, cui menstrua non feruntur, evenit, eamdem cucurbitulam incisis inguinibus ejus admovere.\n\t\t\t\t\t\tAt si ex faucibus,  interioribusve partibus processit, et metus major est, et  cura major adhibenda. Sanguis mittendus est; et si nihilo  minus ex ore processit, iterum tertioque, et quotidie paulum aliquid: protinus autem debet sorbere vel acetum, vel  cum ture plantaginis aut porri succum; imponendaque extrinsecus supra id quod dolet, lana succida ex aceto est, et        id spongia subinde refrigerandum. Erasistratus horum crura  quoque et femora brachiaque pluribus locis deligabat. Id  Asclepiades, adeo non prodesse, etiam inimicum esse proposuit.\n\t\t\t\t\t\tSed id saepe commode respondere experimenta testantur. Neque tamen pluribus locis deligari necesse est: sed satis est infra inguina,  et super talos, summosque humeros, etiam brachia. Tum, si  febris urget, danda est sorbitio, et potui aqua, in qua aliquid  ex iis, quae alvum adstringunt, decoctum sit: at si abest  , vel elota alica, vel panis ex aqua frigida, et molle  quoque ovum dari potest; potui vel idem quod supra scriptum est, vel vinum dulce, vel aqua frigida. Sed sic bibendum erit, ut sciamus huic morbo sitim prodesse.\n\t\t\t\t\t\tPraeter  haec necessaria sunt quies, securitas, silentium. Caput  hujus quoque cubantis sublime esse debet; recteque tondetur.  Facies saepe aqua frigida fovenda est. At inimica sunt vinum,  balneum, venus, in cibo oleum, acria omnia, item calida fomenta, conclave calidum et inclusum, multa vestimenta  corpori injecta, etiam frictiones; ubi bene sanguis conquievit. Tum vero incipiendum est a brachiis, cruribusque;  a thorace abstinendum. In hoc casu per hiemem locis maritimis; per aestatem mediterraneis opus est Faucibus subest stomachus; in quo plura longa vitia incidere consuerunt. Nam modo ingens calor, modo inflatio  hunc, modo inflammatio, modo exulceratio afficit; interdum  pituita, interdum bilis oritur; frequentissimumque ejus malum  est, quo resolvitur; neque ulla re magis aut afficitur, aut  corpus afficit. Diversa autem, ut vitia ejus, sic etiam remedia sunt. Ubi exaestuat, aceto cum rosa extrinsecus subinde  fovendus est; imponendusque pulvis cum oleo, et ea cataplasmata, quae simul et reprimunt, et emolliunt. Potui, nisi  quid obstat, gelida aqua praestanda.\n\t\t\t\t\t\tSi inflatio est, prosunt  admotae cucurbitulae; neque incidere cutem necesse est:  prosunt sicca et calida fomenta, sed non vehementissima.        Interponenda abstinentia est. Utilis in jejuno potio est , vel hyssopi, aut rutae. Exercitatio primo lenis,  deinde major adhibenda est; maximeque quae superiores  partes moveat: quod genus in omnibus stomachi vitiis aptissimum est.\n\t\t\t\t\t\tPost exercitationem opus est unctione, frictione;  balneo quoque nonnumquam, sed rarius; interdum alvi  ductione; cibis deinde calidis, neque inflantibus; eodemque  modo calidis potionibus, primo aquae, post, ubi resedit inflatio, vini austeri. Illud quoque in omnibus stomachi vitiis  praecipiendum est, ut quo modo se quisque aeger refecerit,  eo sanus utatur: nam redit huic imbecillitas sua, nisi iisdem  defenditur bona valetudo, quibus reddita est.\n\t\t\t\t\t\tAt si inflammatio aliqua est, quam fere tumor et dolor sequitur, prima  sunt, quies, abstinentia, lana  circumdata, in jejuno absinthium. Si ardor stomachum urget, aceto cum rosa  subinde fovendus est: deinde cibis quidem utendum est  modicis; imponenda vero extrinsecus quae simul et reprimunt, et emolliunt: deinde, his detractis, utendum calidis  ex farina cataplasmatis, quae reliquias digerant: interdum  alvus ducenda: adhibenda exercitatio, et cibus plenior. At  si exulceratio stomachum infestat, eadem fere facienda sunt,  quae in faucibus exulceratis praecepta sunt. Exercitatio,  frictio inferiorum partium adhibenda; adhibendi lenes et glutinosi cibi, sed citra satietatem; omnia acria atque acida  removenda; vino, si febris non est, dulci, aut, si id inflat,  certe leni utendum; sed neque praefrigido, neque nimis  calido. Si vero pituita stomachus impletur, necessarius modo  in jejuno, modo post cibum vomitus est: utilis exercitatio,  gestatio, navigatio, frictio: nihil edendum bibendumque,  nisi calidum; vitatis tantum iis quae pituitam contrahere consuerunt.\n\t\t\t\t\t\tMolestius est, si stomachus bile vitiosus est. Solent  autem ii, qui sic tentantur, interpositis quibusdam diebus,  hanc, et quidem, quod pessimum est, atram vomere. His  recte alvus ducitur; potiones ex absinthio dantur; necessaria  gestatio, navigatio est; si fieri potest, ex nausea vomitus;  vitanda cruditas; sumendi cibi faciles et stomacho non alieni,  vinum austerum.\n\t\t\t\t\t\tVulgatissimum vero pessimumque stomachi  vitium est resolutio, id est quum cibi non tenax est, soletque        desinere ali corpus, ac sic tabe consumi. Huic generi inutilissimum balneum est; lectiones, exercitationesque superioris partis necessariae; item unctiones frictionesque. His  perfundi frigida, atque in eadem natare; canalibus ejusdem  subjicere et stomachum ipsum, et magis etiam a scapulis id  quod contra stomachum est; consistere in frigidis medicatisque fontibus, quales Cutiliarum Simbruinarumque sunt,  salutare est. Cibi quoque assumendi sunt frigidi, qui potius  difficulter concoquuntur, quam facile vitiantur. Ergo plerique, qui nihil aliud concoquere possunt, bubulam concoquunt. Ex quo colligi potest, neque avem, neque venationem,  neque piscem dari debere, nisi generis durioris.\n\t\t\t\t\t\tPotui  quidem aptissimum est vinum frigidum, vel certe bene calidum, meracum, potissimum , vel allobrogicum,  aliudve, quod et austerum et resina conditum sit; si id non  est, quam asperrimum, maximeque signinum. Si cibus non  continetur, danda aqua, et eliciendus plenior vomitus est,  iterumque dandus cibus; et tum admovendae duobus infra  stomachum digitis cucurbitulae, ibique duabus aut tribus  horis continendae sunt.\n\t\t\t\t\t\tSi simul et vomitus et dolor est,  imponenda supra stomachum est lana succida, vel spongia  ex aceto, vel cataplasma, quod refrigeret: perfricanda vero  non diu, sed vehementer brachia et crura, ct calefacienda.  Si plus doloris est, infra praecordia quatuor digitis cucurbitula utendum est; et protinus dandus panis ex posca frigida:  si non continuit, post vomitum leve aliquid ex iis, quae non  aliena stomacho sint: si ne id quidem tenuit, singuli cyathi  vini, singulis interpositis horis, donec stomachus consistat.\n\t\t\t\t\t\tValens etiam medicamentum est radiculae succus: valentius,  acidi punici mali, cum pari modo succi, qui ex dulci punico  malo est, adjecto etiam intubi succo, et mentae, sed hujus  minima parte; quibus tantumdem', quantum in his omnibus  est, aquae frigidae quam optimae miscetur; id enim plus  quam vinum ad comprimendum stomachum potest.\n\t\t\t\t\t\tSupprimendus autem vomitus est, qui per se venit, et si nausea est.  Sed si coacuit intus cibus, aut computruit, quorum utrumlibet ructus ostendit, ejiciendus est; protinusque, cibis assumtis iisdem, quos proxime posui, stomachus restituendus.        Ubi sublatus est praesens metus, ad ea redeundum est, quae  supra praecepta sunt. Stomachus lateribus cingitur; atque in his quoque vehementes dolores esse consuerunt. Initium vel ex frigore, vel  ex ictu, vel ex nimio cursu, vel ex morbo est: sed interdum malum intra dolorem est, isque modo tarde, modo  celeriter solvitur; interdum ad perniciem quoque procedit,  oriturque acutus morbus, qui  a Graecis nominatur. Huic dolori lateris febris et tussis accedit: et per  hanc , si tolerabilis morbus est, pituita; si gravis,  sanguis.\n\t\t\t\t\t\tInterdum etiam sicca tussis est, quae nihil emolitur: idque primo vitio gravius, secundo tolerabilius est.  Remedium vero est magni et recentis doloris, sanguis missus. At, sive levior, sive vetustior casus est, vel supervacuum, vel serum id auxilium est; confugiendumque ad cucurbitulas est, ante summa cute incisa. Recte etiam sinapi ex  aceto super pectus imponitur,  ulcera pustulasque  excitet; et tum medicamentum, quod humorem illuc citet.\n\t\t\t\t\t\tPraeter haec circumdare primum oportet latus hapso lanae  ; deinde, quum paulum inflammatio se remisit,  siccis et calidis fomentis uti. Ab his transitus ad malagmata  est. Si vetustior dolor remanet, novissime resina imposita  discutitur. Utendum cibis potionibusque calidis; vitandum  frigus: inter haec tamen non alienum est extremas partes  oleo et sulphure perfricare; si levata tussis est, leni lectione  uti; jamque et acres cibos, et vinum meracius assumere.  Quae ita a medicis praecipiuntur, ut tamen sine his rusticos  nostros epota ex aqua herba trixago satis adjuvet.\n\t\t\t\t\t\tHaec in  omni lateris dolore communia sunt: plus negotii est, si  acutus quoque morbus is factus est. In hoc praeter ea, quae  supra posita sunt, haec animadvertenda sunt: ut cibus sit  quam maxime tenuis et lenis, praecipueque sorbitio, eaque  ex ptisana potissimum, aut jus in quo porrus cum pullo        gallinaceo coctus sit; idque non nisi tertio quoque die detur,  si tamen per vires licebit; potui vero aqua mulsa, in qua  hyssopum, aut ruta decocta sit.\n\t\t\t\t\t\tQuae quibus temporibus  danda sint, ex ratione levatae febris apparebit; sic, ut in  remissione quam maxima dentur: cum eo tamen, ut sciamus  non esse ejus generis tussi aridas fauces committendas:  saepe enim, ubi nihil est quod , continuatur, et  strangulat. Ob quam causam dixi etiam pejus id genus esse  tussis, quod nihil, quam quod pituitam moveret. Sed hic  vinum sorbere, ut supra praecepimus, morbus ipse non  patitur: in vicem ejus cremor ptisanae sumendus est.\n\t\t\t\t\t\tUt  his autem in ipso morbi fervore sustinendus aeger est, sic,  ubi paulum is se remisit, alimenta pleniora, et vini quoque  aliquid dari potest: dum nihil detur, quod aut refrigeret  corpus , aut fauces asperet. Si in refectione quoque manserit  tussis, intermittere oportebit uno die; posteroque cum cibo  vini paulo plus assumere. Atque incipiente quoque tussi,  tum non erit alienum, ut supra quoque positum est, vini cyathos sorbere: sed in hoc genere valetudinis  dulce, vel certe lene commodius est. Si malum inveteravit,  athletico victu corpus firmandum est. A compagine corporis ad viscera transeundum est; et  in primis ad pulmonem veniendum; ex quo vehemens et  acutus morbus oritur, quem  Graeci vocant. Ejus haec conditio est: pulmo totus afficitur: hunc  ejus casum subsequitur tussis, bilem vel pus trahens, praecordiorum totiusque pectoris gravitas, spiritus difficultas,   febres, continua vigilia, cibi fastidium, tabes. Id  genus morbi plus periculi, quam doloris habet. Oportet, si  satis validae vires sunt, sanguinem mittere: si minores,  cucurbitulas sine ferro praecordiis admovere.\n\t\t\t\t\t\ttum, si satis  valet, gestando aegrum digerere: si parum, intra domum  tamen dimovere; potionem autem hyssopi dare, cum quo        ficus arida sit incocta; aut aquam mulsam, in qua vel hyssopum, vel ruta decocta sit; frictione uti diutissime in scapulis,  proxime ab his in brachiis et pedibus et cruribus, leniter  contra pulmonem; idque his quotidie facere. Quod ad cibum  vero pertinet, huic nec salsis opus est, neque acribus, neque amaris, neque alvum adstringentibus, sed paulo lenioribus.\n\t\t\t\t\t\tErgo primis diebus danda est sorbitio ptisanae, vel  alicae, vel oryzae, cum qua recens adeps cocta sit: cum  hac sorbile ovum, nuclei pinei ex melle, panis vel elota  alica ex aqua mulsa: potui deinde non solum pura aqua, sed  etiam mulsa egelida, aut, si aestas est, etiam frigida; nisi  quid obstat. Haec autem altero quoque die, increscente  morbo, dare satis est: ubi in incremento constitit, quantum  res patitur, ab omnibus abstinendum est, praeterquam aqua  egelida. Si vires desunt, adjuvandae sunt aqua mulsa. Prosuntque adversus dolores imposita calida fomenta, vel ea,  quae simul et reprimunt, et emolliunt:\n\t\t\t\t\t\tprodest impositus  super pectus sal bene contritus, cum cerato mixtus; quia  leviter cutem erodit, eoque impetum materiae, quo pulmo  vexatur, evocat. Utile etiam aliquod malagma est ex iis,  quae materiam trahunt.  Neque alienum est, dum premit morbus, clausis fenestris  aegrum continere: ubi paulum levatus est, ter aut quater  die, fenestris aliquantum apertis, purum aerem recipere.  Deinde in refectione pluribus diebus a vino abstinere; gestatione, frictione uti; sorbitionibus et prioribus cibis adjicere,  ex  porrum, ex came ungulas, et summa trunculorum atque pisciculos sic, ut diu nihil nisi molle et lene  sumatur. Alterius quoque visceris morbus, id est jecinoris, aeque  modo longus, modo acutus esse consuevit:  Graeci  vocant. Dextra parte sub  vehemens dolor est;  idemque ad latus dextrum, et ad jugulum, humerumque  partis ejusdem pervenit; nonnumquam manus quoque dextra        torquetur; horror validus est; ubi male est, bilis evomitur;  interdum singultus prope strangulat. Et haec quidem acuti  morbi sunt. Longioris vero, ubi suppuratio in  est;  dolorque modo finitur, modo intenditur; dextra parte praecordia dura sunt, et tument; post cibum major spiritus difficultas est; accedit maxillarum quaedam resolutio.\n\t\t\t\t\t\tUbi inveteravit malum, venter et crura pedesque intumescunt;  pectus atque humeri, circaque jugulum utrumque extenuatur.  Initio sanguinem mittere optimum est; tum venter solvendus  est, si non potest aliter, per nigrum veratrum: imponenda  extrinsecus cataplasmata, primum quae reprimant, deinde  calida, quae diducant; quibus recte iris vel absinthium adjicitur: post haec malagma.\n\t\t\t\t\t\tDandae vero sorbitiones sunt,  omnesque cibi et calidi, et qui non multum alunt, et fere  qui pulmonis quoque dolori conveniunt; praeterque eos, qui  urinam movent, potionesque ad id efficaces. Utilia in hoc  morbo sunt thymum, satureia, hyssopum, nepeta, anisum,  sesamum, lauri baccae, pini flos, herba sanguinalis, menta, ex  malo cotoneo medium, columbae jecur recens et crudum:  ex quibus quaedam per se esse, quaedam adjicere vel sorbitioni, vel potioni licet; sic tamen, ut parce assumantur.  Neque alienum est, absinthium contritum ex melle et pipere,  ejusque catapotium quotidie devorare. Abstinendum utique  est ab omnibus frigidis: neque enim res ulla magis jecur  laedit.\n\t\t\t\t\t\tFrictionibus utendum in extremis partibus; vitandus  omnis labor, omnis vehementior motus; ne spiritus quidem  diutius continendus est. Ira, trepidatio, pondus, jactus,  cursus inimica sunt. Perfusio corporis multa prodest ex aqua,  si hiems est, calida; si aestas, tepida: item liberalis unctio,  et in balneo sudor. Si vero jecur vomica laborat, eadem  facienda sunt, quae in ceteris interioribus suppurationibus.  Quidam etiam contra id scalpello aperiunt, et ipsam vomicam adurunt. At lienis, ubi affectus est, intumescit, simulque cum eo  pars sinistra; eaque dura est, et prementi renititur; venter  intentus est; aliquis etiam in cruribus tumor est; ulcera aut  omnino non sanescunt, aut certe cicatricem vix recipiunt; in intenta ambulatione,  cursuque dolor et quaedam difficultas est. Hoc vitium quies  auget: itaque exercitatione et labore opus est; habita tamen  ratione, ne febrem ista, si nimium processerint, excitent.  Unctiones, frictionesque, et sudores necessarii sunt. Dulcia  omnia inimica sunt; item lac et caseus: acida autem maxime  conveniunt.\n\t\t\t\t\t\tErgo acetum acre per se sorbere, et magis  etiam, quod scilla conditum est, expedit. Edenda sunt salsamenta, vel oleae ex muria dura; tinctae in aceto lactucae  intubique, ex eodem betae, ex sinapi asparagus, armoracia,  pastinaca, ungulae, rostra, aves macrae, ejusdem generis  venatio. Potui vero jejuno dari debet absinthium incoctum:  at post cibum aqua a ferrario fabro, in qua candens ferrum  subinde tinctum sit: haec enim vel praecipue lienem coercet.  Quod animadversum est in iis animalibus, quae apud hos  fabros educata exiguos lienes habent.\n\t\t\t\t\t\tPotest etiam dari  vinum tenue, austerum; omniaque in cibis et potionibus,  quae urinae movendae sunt. Praecipueque ad id valet vel  trifolii semen, vel cuminum, vel apium, vel serpyllum, vel  cytisus, vel portulaca, vel nepeta, vel thymum, vel hyssopum, vel satureia: haec enim inde commodissime videntur  humorem educere. Lienis quoque bubulus utiliter esui datur:  praecipueque eruca et nasturtium lienem extenuant.\n\t\t\t\t\t\tImponenda quoque extrinsecus sunt, quae levent. Fit ex unguento  et palmulis; fit ex lini et nasturtii semine, quo vinum et  oleum adjicitur: fit ex cupresso viridi et arida ficu: fit ex  sinapi, cui sevi hircini a renibus quarta pars ponderis adjicitur, teriturque in sole, et protinus imponitur. Multisque  modis huic rei cappari aptum est: nam et ipsum cum cibo  assumere, et muriam ejus cum aceto sorbere commodum  est. Quin etiam extrinsecus radicem contritam, vel corticem        ejus cum furfuribus, aut ipsum cappari cum melle contritum  imponere expedit. Malagmata quoque huic rei aptantur. At renes ubi affecti sunt, diu male habent. Pejus est,  si frequens biliosus vomitus accedit. Oportet conquiescere;  cubare molliter; solvere alvum; si aliter non respondet,  .m ducere; saepe desidere in aqua calida; neque cibum,  neque potionem frigidam assumere; abstinere ab omnibus  salsis, acribus, acidis, pomis; bibere liberaliter; adjicere  modo cibo, modo potioni piper, porrum, ferulam, album  papaver, quae maxime inde urinam movere consuerunt.\n\t\t\t\t\t\tAuxilio quoque his exulceratis sunt, si adhuc ulcera purganda sunt, cucumeris semina detractis corticibus sexaginta,  nuclei ex pinu silvestri duodecim, anisi quod tribus digitis  sumi possit, croci paulum, contrita et in duas mulsi potiones  divisa. Si vero dolor tantum levandus est, ejusdem cucumeris semina triginta, iidem nuclei viginti, nuces graecae  quinque, croci paululum, contrita et cum lacte potui data.  Ac super quoque recte quaedam malagmata injiciuntur;  maximeque ea, quae humori extrahendo sunt. A visceribus ad intestina veniendum est, quae sunt et  acutis et longis morbis obnoxia. Primoque facienda mentio  est cholerae; quia commune id stomachi  atque intestinorum vitium videri potest; nam simul et dejectio  et vomitus est; praeterque haec inflatio est, intestina torquentur,  supra infraque erumpit, primum aquae similis,  deinde ut in ea recens caro lota esse videatur, interdum alba,  nonnumquam nigra, vel varia. Ergo eo nomine morbum  hunc  Graeci nominarunt.\n\t\t\t\t\t\tPraeter ea vero, quae  supra comprehensa sunt, saepe etiam crura manusque contrahuntur, urget sitis, anima deficit: quibus concurrentibus        non mirum est, si subito quis moritur. Neque tamen ulli  morbo minori momento succurritur. Protinus ergo, ubi ista  coeperunt, aquae tepidae quam plurimum bibere oportet,  et vomere. Vix umquam sic non vomitus sequitur; sed  etiam si non incidit, miscuisse tamen novam materiam corruptae prodest; parsque sanitatis est, vomitum esse suppressum.\n\t\t\t\t\t\tSi id incidit, protinus ab omni potione abstinendum  est. Si vero tormina sunt, oportet frigidis et humidis fomentis  stomachum fovere; vel si venter dolet, iisdem egelidis sic,  ut venter ipse mediocriter calentibus juvetur. Quod si vehementer et vomitus, et dejectio, et sitis vexant, et adhuc  subcruda sunt quae vomuntur, nondum vino maturum tempus  est: aqua, neque ea ipsa frigida, sed potius egelida danda  est: admovendumque naribus est pulegium ex aceto; vel  polenta vino , vel menta secundum naturam est.\n\t\t\t\t\t\tAt  quum discussa cruditas est, tum magis verendum est, ne  anima deficiat. Ergo tum confugiendum est ad vinum. Id  esse oportet tenue, odoratum, cum aqua frigida mixtum;  vel polenta adjecta, vel infracto pane, quem ipsum quoque  assumere expedit; quotiesque aliquid aut stomachus, aut  venter effudit, toties per haec vires restituere. Erasistratus  primo tribus vini guttis, aut quinis aspergendam potionem  esse dixit; deinde paulatim merum adjiciendum. Is, si et ab initio vinum dedit, et metum cruditatis sequutus est, non sine causa fecit: si vehementem infirmitatem adjuvari posse tribus guttis putavit,  erravit.\n\t\t\t\t\t\tAt si inanis est homo, et crura ejus contrahuntur,  interponenda potio absinthii est. Si extremae partes corporis  frigent, ungendae sunt calido oleo, cui cerae paulum sit  adjectum, calidisque fomentis nutriendae. Si ne sub his quidem quies facta est, extrinsecus contra ventriculum ipsum  cucurbitula admovenda est, aut sinapi superimponendum. Ubi  is constitit, dormire oportet: postero die utique a potione  abstinere: die tertio in balneum ire: paulatim se cibo reficere, somno[que] quisquis facile acquiescit; **itemque lassitudine et frigore. Si post suppressam choleram febricula  manet, alvum duci necessarium est: tum cibis, vinoque  utendum est. Sed hic quidem morbus et acutus est, et inter intestina  stomachumque versatur sic, ut, cujus potissimum partis sit,  non facile dici possit; in ipsius vero ventriculi porta consistit is, qui longus esse consuevit:  a Graecis  nominatur. Sub hoc venter indurescit, dolorque ejus est: alvus nihil reddit, ac ne spiritum quidem  transmittit: extremae partes frigescunt, difficulter spiritus  redditur.\n\t\t\t\t\t\tCommodissimum est inter initia calida cataplasmata  toto ventri imponere, ut dolorem leniant: post cibum vomere, atque ita ventrem exinanire: proximis deinde diebus  cucurbitulas sine ferro ventri et coxis admovere: ventrem  ipsum liquare dato lacte, et vino salso, frigido; si tempus  anni patitur, etiam viridibus ficis: sic tamen, ne quis aut  cibus, aut humor universus detur, sed paulatim.\n\t\t\t\t\t\tErgo per  intervalla temporis sat est cyathos binos ternosve sumere,  et cibum pro portione hujus: commodeque facit cyatho lactis  cyathus aquae mixtus, et sic datus: cibique inflantes et acres  utiliores sunt; adeo ut lacti quoque recte contritum allium  adjiciatur. Procedente vero tempore, opus est gestari; maximeque navigare; perfricari ter aut quater die sic, ut nitrum  oleo adjiciatur; perfundi aqua calida post cibum; deinde  sinapi imponere per omnia membra, excepto capite,   arrodantur et rubeant; maximeque si corpus durum et virile  est:\n\t\t\t\t\t\tpaulatim deinde faciendus est transitus ad ea, quae  ventrem comprimunt. Assa caro danda, valens et quae non  facile corrumpatur: potui vero pluvialis aqua decocta, sed  quae per binos ternosve cyathos bibatur. Si vetus vitium est,  oportet laser quam optimum ad piperis magnitudinem devorare: altero quoque die vinum bibere: interdum interposito  cibo singulos vini cyathos sorbere: ex inferiori parte infundere pluviatilem egelidam aquam, maximeque si dolor in  imis partibus remanet. Intra ipsa vero intestina consistunt duo morbi, quorum  alter in tenuiore, alter in pleniore est. Prior acutus est;  insequens esse longus potest.  Carystius tenuioris  intestini morbum  plenioris  nominavit.  A plerisque video nunc illum priorem  hunc   nominari. Sed prior modo supra umbilicum, modo sub umbilico dolorem movet. Fit alterutro loco inflammatio: nec  alvus, nec spiritus infra transmittitur: si superior pars  affecta est, cibus; si inferior, stercus per os redditur: si  utrumlibet vetus est.\n\t\t\t\t\t\tAdjicit periculo vomitus biliosus, mali  odoris, aut varius, aut niger. Remedium est sanguinem  mittere; vel cucurbitulas pluribus locis admovere, non ubique cute incisa: id enim duobus aut tribus locis satis est:  ex ceteris spiritum evocare abunde est. Tum animadvertere  oportet, quo loco malum sit: solet enim contra id tumere.  Et si supra umbilicum est, alvi ductio utilis non est: si infra  est, alvum ducere, ut Erasistrato placuit, optimum est; et  saepe id auxilii satis est.  Ducitur autem percolato ptisanae cremore, cum oleo et melle  sic, ut praeterea nihil adjiciatur. Si nihil\n\t\t\t\t\t\ttumet, duas manus  imponere oportet supra summum ventrem, paulatimque deducere: invenietur enim mali locus, qui necesse est renitatur; et ex eo deliberari poterit, ducenda, nec ne alvus sit.  Illa communia sunt: calida cataplasmata admovere, eaque  imponere a mammis usque ad inguina et spinam, ac saepe  mutare: brachia cruraque perfricare: demittere totum hominem in calidum oleum: si dolor non quiescit, etiam in alvum  ex parte inferiore tres aut quatuor cyathos calidi olei dare;  ubi per haec consequuti sumus, ut jam ex inferiore parte  spiritus transmittatur, offerre potui mulsum tepidum non multum: nam ante magna cura vitandum est, ne quid bibat;  si id commode cessit, adjicere sorbitionem:\n\t\t\t\t\t\tubi dolor et  febricula quierunt, tum demum uti cibo pleniore; sed neque  inflante, neque duro, neque valido, ne intestina adhuc        imbecilla laedantur; potui vero nihil, praeterquam puram aquam;  nam sive quid vinolentum, sive acidum est, id huic morbo  alienum est. Ac postea quoque vitare oportet balneum, ambulationem, gestationem, ceterosque corporis motus. Nam  facile id malum redire consuevit; et sive quum frigus subit,sive  aliqua jactatio, nisi bene jam confirmatis intestinis, revertitur. Is autem morbus, qui in intestine pleniore est, in ea  maxime parte est, quam caecam esse proposui. Vehemens  fit inflatio, vehementes dolores, dextra magis parte: intestinum, quod verti videtur, prope spiritum elidit. In plerisque  post frigora cruditatesque oritur, deinde quiescit; et per  aetatem saepe repetens sic cruciat, ut vitae spatio nihil  demat. Ubi is dolor coepit, admovere sicca et calida fomenta  oportet; sed primo lenia, deinde validiora; simulque frictione ad extremas partes, id est crura brachiaque materiam  evocare: si discussus non est, qua dolet, cucurbitulas sine  ferro defigere.\n\t\t\t\t\t\tEst etiam medicamentum ejus rei causa comparatum. Id se reperisse Cassius gloriabatur. Magis prodest  potui datum: sed impositum quoque extrinsecus, digerendo  spiritum, dolorem levat. Nisi finito vero tormento, recte  neque cibus, neque potio assumitur. Quo victu sit utendum  iis, qui hoc genere tentantur, jam mihi dictum est. Proxima his inter intestinorum mala tormina esse consueverunt:  graece vocatur. Intus intestina  exulcerantur: ex his cruor manat; iisque modo cum stercore  aliquo semper liquido, modo cum quibusdam quasi mucosis  excernitur: interdum simul quaedam carnosa descendunt: frequens dejiciendi cupiditas, dolorque        in ano est: cum eodem dolore exiguum aliquid emittitur:  atque eo quoque tormentum intenditur: idque post tempus  aliquod levatur; exiguaque requies est: somnus interpellatur: febricula oritur: longoque tempore id malum, quum  inveteraverit, aut tollit hominem, aut, etiamsi finitur, excruciat.\n\t\t\t\t\t\t  Oportet in primis conquiescere; siquidem omnis  agitatio exulcerat: deinde jejunum sorbere vini cyathum,  cui contrita radix quinquefolii sit adjecta: imponere cataplasmata super ventrem, quae reprimant; quod in superioribus ventris morbis non expedit: quotiesque desedit, subluere aqua calida in qua decoctae verbenae sint: portulacam  vel coctam, vel ex dura muria edisse.\n\t\t\t\t\t\tSi vetustior morbus  est, ex inferioribus partibus tepidum infundere vel ptisanae  cremorem, vel lac, vel adipem liquatam, vel medullam cervinam, vel oleum, vel cum rosa butyrum, vel cum eadem  album crudum ex ovis, vel aquam in qua lini semen decoctum sit; vel, si somnus non accedit, vitellos cum aqua  in qua rosae floris folia cocta sint. Levant enim dolorem  haec, et mitiora ulcera efficiunt; maximeque utilia sunt, si  cibi quoque sequutum fastidium est.\n\t\t\t\t\t\tThemison muria dura  quam asperrima sic utendum memoriae prodidit. Cibi vero  esse debent, qui leniter ventrem adstringant. At ea, quae  urinam movent, si id consequuta sunt, in aliam partem  humorem avertendo, prosunt; si non sunt consequuta, noxam  augent: itaque nisi in quibus prompte id facere consuerunt,  non sunt adhibenda. Potui, si febricula est, aqua pura calida, vel ea quae ipsa quoque adstringat, dari debet: si non  est, vinum leve, austerum. Si pluribus diebus nihil remedia  alia juverunt, vetusque jam vitium est, aquae bene frigidae  potio assumta ulcera adstringit, et initium secundae valetudinis facit.\n\t\t\t\t\t\tSed ubi venter suppressus est, protinus ad calidam potionem revertendum est. Solet autem interdum etiam  putris sanies, pessimique odoris descendere: solet purus  sanguis profluere. Si superius vitium est, alvus aqua mulsa  duci debet; tum deinde eadem infundi, quae supra comprehensa sunt. At si sanguis profluit, cibi potionesque esse  debent, quae adstringant. Ex torminibus interdum intestinorum laevitas oritur;  qua continere nihil possunt, et quidquid assumtum est,  protinus reddunt. Id interdum aegros trahit, interdum praecipitat. In hoc utique adhibere oportet comprimentia; quo facilius tenendi aliquid intestinis vis sit. Ergo  et super pectus ponatur sinapi; exulcerataque cute,   quod humorem evocet: et ex verbenis decocta in aqua  desideat: et cibos potionesque assumat, quae alvum adstringant: et frigidis utatur perfusionibus.\n\t\t\t\t\t\tOportet tamen  prospicere, ne, simul his omnibus admotis, vitium contrarium per immodicas inflationes oriatur. Paulatim ergo firmari  intestina debebunt, aliquibus quotidie adjectis. Et quum in  omni fluore ventris, tum in hoc praecipue necessarium est,  non quoties libet desidere, sed quoties necesse est; ut haec  ipsa mora in consuetudinem ferendi oneris intestina deducat.  Alterum quoque, quod aeque ad omnes similes affectus pertinet, in hoc maxime servandum est; ut, quum pleraque  utilia insuavia sint, qualis est plantago et rubi et quidquid  malicorio mixtum est, ea potissimum ex his dentur, quae  maxime aeger volet:\n\t\t\t\t\t\tdeinde, si omnia ista fastidiet. ad  excitandam cibi cupiditatem, interponatur aliquid minus, utile,  sed magis gratum. Exercitationes et frictiones huic quoque  morbo necessariae sunt; et cum his sol, ignis, balneum,  vomitus, ut Hippocrati visum est,  etiam albo veratro, si cetera parum proficient, evocatus. Nonnumquam autem lumbrici quoque occupant alvum;  hique modo ex inferioribus partibus, modo foedius ore redduntur: atque interdum latos eos, qui pejores sunt, interdum teretes videmus. Si lati sunt, aqua potui dari debet, in  qua lupinum, aut cortex mori decoctus sit; aut cui adjectum        sit contritum vel hyssopum, vel piperis acetabulum, vel  scammoniae paulum; vel etiam pridie, quum multum allium  ederit, vomat: posteroque die mali punici tenues radiculas  colligat, quantum manu comprehendet; eas contusas in  aquae tribus sextariis decoquat, donec tertia pars supersit;  huc adjiciat nitri paulum, et jejunus bibat.\n\t\t\t\t\t\tInterpositis  deinde tribus horis, duas potiones sumat. At aquae, vel  muriae durae sit adjecta: tum desideat subjecta calida aqua  in pelve. Si vero teretes sunt, qui pueros maxime exercent,  et eadem dari possunt, et quaedam leviora; ut contritum  semen urticae, aut brassicae, aut cumini cum aqua, vel  menta cum eadem, vel absinthium decoctum, vel hyssopum  ex aqua mulsa, vel nasturtii semen cum aceto contritum.  Edisse etiam et lupinum, et allium prodest; vel in alvum  oleum subter dedisse. Est autem aliud levius omnibus proximis, de quibus  supra dictum est, quod  Graeci vocant. Id neque  acutis, neque longis morbis annumerari debet; quum et  facile tollatur, neque umquam per se jugulet. In hoc aeque  atque in torminibus frequens desidendi cupiditas est; aeque  dolor ubi aliquid excernitur. Descendunt autem pituitae  mucisque similia, interdum etiam leviter subcruenta: sed his  interponuntur nonnumquam ex cibo quoque recte coacta.\n\t\t\t\t\t\tDesidere oportet in aqua calida; saepiusque ipsum anum  nutrire; cui plura medicamenta idonea sunt: butyrum cum  rosa; acacia ex aceto liquata; emplastrum id quod   Graeci vocant, rosa liquatum; alumen lana circumdatum, et ita appositum; eademque ex inferiore parte  indita, quae torminum auxilia sunt; eaedem verbenae decoctae, ut inferiores partes foveantur. Alternis vero diebus  aqua, alternis leve et austerum vinum bibendum est. Potio  esse debet egelida et frigidae propior; ratio victus talis,  qualem in torminibus supra praecepimus. Levior etiam, dum recens, dejectio est; ubi et liquida  alvus, et saepius quam ex consuetudine fertur, atque interdum tolerabilis dolor est, interdum gravissimus; idque pejus  est. Sed uno die fluere alvum saepe pro valetudine est:  atque etiam pluribus, dum febris absit, et intra septimum  diem id conquiescat. Purgatur enim corpus, et quod intus  laesurum erat, utiliter effunditur. Verum spatium periculosum est: interdum enim tormina ac febriculas excitat, viresque consumit.\n\t\t\t\t\t\tPrimo die quiescere satis est; neque impetum  ventris prohibere; si per se desiit, balneo uti, paulum cibi  capere: si mansit, abstinere non solum a cibo, sed etiam a  potione; postero die, si nihilo minus liquida alvus est, aeque  conquiescere; paulum adstringentis cibi sumere; tertio die  in balneum ire; vehementer omnia praeter ventrem perfricare; ad ignem lumbos, scapulasque admovere; cibis uti,  sed ventrem contrahentibus; vino non multo, meraco;\n\t\t\t\t\t\tsi  postero quoque die fluet, plus edisse, sed vomere; et ex  toto, donec conquiescat, contra siti, fame, vomitu niti.  Vix enim fieri potest, ut, post hanc animadversionem, alvus  non contrahatur. Alia via est ubi velis supprimere: coenare,  deinde vomere: postero die in lecto conquiescere; vespere  ungi, sed leniter; deinde panis circa selibram ex vino  mero sumere; tum assum aliquid, maximeque avem; et  postea vinum idem bibere aqua pluviatili mixtum: idque  usque quintum diem facere, iterumque vomere.\n\t\t\t\t\t\tFrigidam  autem assidue potionem esse debere, contra priores auctores Asclepiades affirmavit, et quidem quam frigidissimam.  Ego experimentis quemque in se credere debere existimo,  calida potius, an frigida utatur. Interdum autem evenit, ut  id pluribus diebus neglectum, curari difficilius possit. A vomitu oportet incipere: deinde postero die vespere tepido  loco ungi; cibum modicum assumere, vinum meracum quam  asperrimum; impositam super ventrem habere cum cerato  rutam.\n\t\t\t\t\t\tIn hoc autem affectu corporis neque ambulatione,  neque frictione opus est: vehiculo sedisse, vel magis etiam        equo, prodest: neque enim ulla res magis intestina confirmat. Si vero etiam medicamentis utendum est, aptissimum  est id quod ex pomis fit. Vindemiae tempore in grande vas  conjicienda sunt pira atque mala silvestria: si ea non sunt,  pira tarentina viridia, vel\n\t\t\t\t\t\tsignina, mala , vel  amerina, [pira?] myrapia; hisque adjicienda sunt cotonea, et cum ipsis corticibus suis punica, sorba, et quibus magis utimur, et torminalia, sic, ut haec tertiam ollae partem teneant: tum deinde ea musto implenda est; coquendumque id,  omnia  quae indita sunt, liquata, in unitatem quamdam coeant. Id  gustui non insuave est; et, quandocumque opus est, assumtum leniter, sine ulla stomachi noxa, ventrem tenet. Duo  aut tria cochlearia uno die sumsisse, satis est. Alterum  valentius genus: myrti baccas legere, ex his vinum exprimere, id decoquere, ut decima pars remaneat, ejusque  cyathum sorbere.\n\t\t\t\t\t\tTertium, quod quandocumque fieri potest:  malum punicum excavare, exemptisque omnibus seminibus,  membranas quae inter ea fuerunt, iterum conjicere: tum  infundere cruda ova, rudiculaque miscere: deinde malum  ipsum super prunam imponere; quod, dum humor intus est,  non aduritur: ubi siccum esse coepit, removere oportet,  extractumque cochleari, quod intus est, edisse. Aliquibus  adjectis, majus momentum habet: itaque etiam in piperatum  conjicitur, misceturque cum sale et pipere, atque ex his  edendum est.\n\t\t\t\t\t\t  Pulticula etiam, cum qua paulum ex favo vetere coctum sit, et lenticula cum malicorio cocta, rubique  cacumina in aqua decocta, et ex oleo atque aceto assumta,  efficacia sunt: atque ea aqua in qua vel palmulae, vel  malum cotoneum, vel arida sorba, vel rubi decocti sint;  quod genus significo, quoties potionem dandam esse dico,  quae adstringat.\n\t\t\t\t\t\tTritici quoque hemina in vino amineo austero decoquitur; idque triticum jejuno ac sitienti datur;  superque id vinum id sorbetur: quod jure valentissimis medicamentis annumerari potest. Atque etiam potui datur  vinum signinum, vel resinatum austerum, vel quodlibet  austerum. Contunditurque cum corticibus seminibusque suis  punicum malum, vinoque tali miscetur: idque vel merum        sorbet aliquis, vel bibit mixtum. Sed medicamentis uti, nisi  in vehementibus malis, supervacuum est. Ex vulva quoque feminis vehemens malum nascitur:  proximeque ab stomacho vel afficitur haec, vel corpus  afficit. Interdum etiam sic exanimat, ut tamquam comitiali  morbo prosternat. Distat tamen hic casus, eo quod neque  oculi vertuntur, nec spumae profluunt, nec nervi distenduntur: sopor tantum est. Idque  feminis crebro revertens perpetuum fit. Ubi incidit, si satis virium est, sanguis  missus adjuvat: si parun, cucurbitulae  defigendae  sunt in inguinibus.\n\t\t\t\t\t\tSi diutius aut jacet, aut alioqui jacere  consuevit, admovere oportet naribus exstinctum ex lucerna  linamentum, vel aliud ex iis, quae foedioris esse odoris  retuli, quod mulierem excitet. Idemque aquae quoque frigidae perfusio efficit. Adjuvatque ruta contrita cum melle, vel  ex cyprino ceratum, vel quodlibet calidum et humidum cataplasma naturalibus pube  impositum. Inter haec etiam  perfricare coxas et poplites oportet. Deinde, ubi ad se rediit, circumcidendum vinum est in totum annum, etiamsi  casus idem non revertitur:\n\t\t\t\t\t\tfrictione quotidie utendum totius  quidem corporis, praecipue vero ventris et poplitum: cibus  ex media materia dandus: sinapi super imum ventrem tertio  quoque aut quarto die imponendum, donec corpus rubeat).  .... Si durities manet, mollire commode videtur solanum  in lac demissum, deinde contritum; et cera alba atque medulla cervina cum irino, aut sevum taurinum vel caprinum  cum rosa mixtum. Dandum etiam potui vel castoreum est,  vel , vel anethum. Si parum pura est, purgetur junco quadrato.\n\t\t\t\t\t\tSi vero vulva exulcerata est, ceratum ex  rosa, et recens suilla adeps, et ex ovis album misceatur,        idque apponatur; vel album ex ovo cum rosa mixtum, adjecto, quo facilius consistat, contritae rosae pulvere. Dolens  vero ea sulphure suffumigari debet. At si purgatio nimia  mulieri nocet, remedio sunt cucurbitulae, cute incisi inguinibus vel etiam sub mammis admotae.\n\t\t\t\t\t\tSi  maligna purgatio est), subjicienda sunt. . . . .  . . . . . . . . . . . . . . . . . . . . . . . . . . . . . . ..  . . . . . . . coeuntia.\n\t\t\t\t\t\tId faciunt etiam albae olivae, et  nigrum papaver cum melle assumtum, et gummi cum trito  semine apii liquatum, et cum cyatho passi datum. Praeter  haec in omnibus vesicae doloribus idoneae potiones sunt,  quae ex odoribus fiunt, id est spica nardi, croco, cinnamo,  casia, similibusque: idemque etiam decocta lentiscus praestat. Si tamen intolerabilis dolor est, et sanguis profluit,  etiam sanguinis detractio apta est; aut certe coxis admotae  cucurbitulae cute incisa. At quum urina super potionum modum etiam sine  dolore profluens maciem et periculum facit, si tenuis est,  opus est exercitatione et frictione, maximeque in sole, vel        ad ignem: balneum rarum esse debet, neque longa in eo  mora: cibus comprimens: vinum austerum meracum, per  aestatem frigidum, per hiemem egelidum; sed tantum, quantum minimum sit, Alvus quoque vel ducenda, vel lacte  purganda est. Si crassa urina est, vehementior esse debet  et exercitatio, et frictio: longior in balneo mora: cibis  opus est teneris: vino eodem. In utroque morbo vitanda  omnia sunt, quae urinam movere consuerunt. Est etiam circa naturalia vitium, nimia profusio seminis,  quod sine venere, sine nocturnis imaginibus sic fertur, ut,  interposito spatio, tabe hominem consumat. In hoc affectu  salutares sunt vehementes frictiones, perfusiones, natationesque quam frigidissimae: neque cibi, nec potio, nisi frigida  assumta.\n\t\t\t\t\t\tVitare autem oportet cruditates et omnia inflantia:  nihil ex iis assumere, quae contrahere semen videntur; qualia  sunt siligo, simila, ova, alica, amylum, omnis caro glutinosa, piper, eruca, bulbi, nuclei pinei. Neque alienum est  fovere inferiores partes aqua decocta ex verbenis reprimentibus: ex iisdem aliqua cataplasmata imo ventri inguinibusque circumdare; praecipueque ex aceto rutam: vitare  etiam ne supinus obdormiat. Superest ut ad extremas partes corporis veniam, quae  articulis inter se conseruntur. Initium a coxis faciam. Harum  ingens dolor esse consuevit: isque hominem saepe debilitat:  et quosdam non dimittit. Eoque id genus difficillime curatur,  quod fere post longos morbos vis pestifera huc se inclinat:  quae ut alias partes liberat. sic hanc jam ipsam quoque  affectam prehendit.\n\t\t\t\t\t\tFovendum primum aqua calida est: deinde utendum calidis cataplasmatis. Maxime prodesse         aut cum hordeacea farina, aut cum ficu ex aqua decocta  mixtus capparis cortex concisus; vel lolii farina ex vino  diluto cocta, et mixta cum arida faece: quae quia refrigescunt, imponere noctu malagmata commodius est. Inulae quoque radix contusa, et ex vino austero postea cocta, et late  super coxam imposita, inter valentissima auxilia est. Si ista  non solverunt, sale calido et humido utendum est. Si ne sic  quidem finitus dolor est, aut tumor ei accedit, incisa cute  admovendae sunt cucurbitulae; movenda urina; alvus, si  compressa est, ducenda. Ultimum est, et in veteribus quoque morbis efficacissimum, tribus aut quatuor locis super  coxam, cutem candentibus ferramentis exulcerare.\n\t\t\t\t\t\tSed  frictione quoque utendum est, maxime in sole, et eodem die  saepius; quo facilius ea, quae coeundo nocuerunt, digerantur: eaque, si nulla exulceratio est, etiam ipsis coxis;  si est, ceteris partibus adhibenda est. Quum vero saepe  aliquid exulcerandum candenti ferramento sit, ut materia  inutilis evocetur, illud perpetuum est, non ut primum fieri  potest, hujus generis ulcera sanare; sed ea trahere, donec  id vitium, cui per haec opitulamur, conquiescat. Coxis proxima genua sunt, in quibus ipsis nonnumquam  dolor esse consuevit. In iisdem autem cataplasmatis cucurbitulisque praesidium est: sicut etiam quum in humeris,  aliisve commissuris dolor aliquis exortus est. Equitare ei,  cui genua dolent, inimicissimum omnium est. Omnes autem  ejusmodi dolores, ubi inveteraverunt, vix citra ustionem  finiuntur. In manibus pedibusque articulorum vitia frequentiora  longioraque sunt; quae in podagris chiragrisve esse consuerunt. Ea raro vel castratos, vel pueros ante feminae coitum,        vel mulieres, nisi quibus menstrua suppressa sunt, tentant. Ubi sentiri coeperunt, sanguis  mittendus est: id enim inter initia statim factum, saepe  annuam, nonnumquam perpetuam valetudinem bonam praestat.\n\t\t\t\t\t\tQuidam etiam, quum asinino lacte epoto sese eluissent,  in perpetuum hoc malum evaserunt. Quidam quum toto anno  a vino, mulso, venere sibi temperassent, securitatem totius  vitae consequuti sunt. Idque utique post primum dolorem  servandum est, etiamsi quievit. Quod si jam consuetudo  ejus facta est, potest quidem aliquis esse securior iis temporibus, quibus dolor se remisit: majorem vero curam adhibere debet iis quibus id revertitur; quod fere vere autumnove fieri solet.\n\t\t\t\t\t\tQuium vero dolor urget,  mane gestari debet; deinde ferri in ambulationem, ibi se  dimovere; et si podagra est, interpositis temporibus exiguis,  invicem modo sedere, modo ingredi; tum antequam cibum  capiat, sine balneo loco calido leniter perfricari, sudare,  perfundi aqua egelida; deinde cibum sumere ex media materia, interpositis rQbus urinam moventibus; quotiesque plenior est, evomere. Ubi dolor vehemens urget, interest sine  tumore is sit, an tumor cum calore, an tumor jam etiam  .\n\t\t\t\t\t\tNam si tumor nullus est, calidis fomentis opus  est. Aquam marinam, vel muriam duram fervefacere oportet,  deinde in pelvem conjicere, et quum jam homo pati potest,  pedes demittere, superque pallam dare, et vestimento te  gere; paulatim deinde juxta labrum ipsum ex eadem aqua  leniter infundere, ne calor intus destituat; ac deinde noctu  cataplasmata calefacientia imponere, maximeque hibisci  radicem ex vino coctam. Si vero tumor calorque est, utiliora sunt refrigerantia,  recteque in aqua quam frigidissima articuli continentur; sed  neque quotidie, neque diu, ne nervi indurescant. Imponendum vero est cataplasma quod refrigeret; neque tamen in  hoc ipso diu permanendum; sed ad ea transeundum, quae  sic reprimunt, ut emolliant. Si major est dolor, papaveris  cortices in vino coquendi, miscendique cum cerato sunt,  quod ex rosa factum sit: vel cerae et adipis suillae tantumdem una liquandum, deinde his vinum miscendum, atque ubi        quod ex eo impositum est, incaluit, detrahendum, et subinde  aliud imponendum est.\n\t\t\t\t\t\tSi vero tumores etiam obcalluerunt,  et dolent, levat spongia imposita, quae subinde ex oleo et  aceto, vel aqua frigida exprimitur; aut pari portione inter  se mixta pix, cera, alumen. Sunt etiam plura idonea manibus pedibusque malagmata. Quod si nihil superimponi dolor  patitur, id, quod sine tumore est, fovere oportet spongia,  quae in aquam calidam demittatur, in qua vel papaveris cortices, vel cucumeris silvestris radix decocta sit:  inducere articulis crocum cum succo papaveris et ovillo lacte.\n\t\t\t\t\t\tAt si tumor est, foveri quidem debet aqua egelida, in qua  lentiscus, aliave verbena ex reprimentibus decocta sit: induci vero medicamentum ex nucibus amaris cum aceto tritis;  aut ex cerussa, cui contritae herbae muralis succus sit adjectus. Lapis etiam qui carnem exedit, quem   Graeci vocant, excisus, sic, ut pedes capiat, demissos eos,  quum dolent, retentosque ibi levare consuevit. Ex quo in  Asia lapidi\n\t\t\t\t\t\tassio gratia est. Ubi dolor et inflammatio se remiserunt quod intra dies quadraginta fit,nisi vitium hominis  accessit, modicis exercitationibus, abstinentia, unctionibus  lenibus utendum est, sic, ut etiam cum acopo, vel liquido  cerato cyprino articuli perfricentur. Equitare podagricis  quoque alienum est.\n\t\t\t\t\t\tQuibus vero articulorum dolor certis  temporibus revertitur, hos ante et curioso victu cavere oportet, ne inutilis materia corpori supersit, et crebriore vomitu;  et, si quis ex corpore metus est, vel alvi ductione uti, vel  lacte purgari. Quod Erasistratus in podagricis expulit, ne  in inferiores partes factus cursus pedes repleret: quum  evidens sit, omni purgatione non superiora tantummodo, sed  etiam inferiora exinaniri. Ex quocumque autem morbo quis convalescit, si tarde  confirmatur, vigilare prima luce debet; nihilo minus in lecto  conquiescere: circa tertiam horam leniter unctis manibus        corpus permulcere: deinde delectationis causa, quantum  juvat, ambulare, circumcisa omni negotiosa cogitatione:  tum gestari diu: multa frictione uti: loca, coelum, cibos  saepe mutare:\n\t\t\t\t\t\tubi triduo quatriduove vinum bibit, uno aut  etiam altero die interponere aquam. Per haec enim fiet, ne  in vitia tabem inferentia incidat, et ut mature vires suas  recipiat. Quum vero ex toto convaluerit, periculose vitae  genus subito mutabit, et inordinate aget. Paulatim ergo  debebit, omissis his legibus, eo transire, ut arbitrio suo  vivat. Dixi de iis malis corporis, quibus victus ratio maxime  subvenit: nunc transeundum est ad eam medicinae partem,  quae magis medicamentis pugnat. His multum antiqui auctores tribuerunt, et Erasistratus, et ii qui se   nominaverunt; praecipue tamen Herophilus, deductique ab  illo viri; adeo ut nullum morbi genus sine his curarent.  Multaque etiam de facultatibus medicamentorum memoriae  prodiderunt, qualia sunt vel Zenonis, vel Andreae, vel Apollonii qui Mys cognominatus est.\n\t\t\t\t\t\tHorum autem usum ex  magna parte Asclepiades non sine causa sustulit; et, quum  omnia fere medicamenta stomachum laedant, malique succi  sint, ad ipsius victus rationem potius omnem curam suam  transtulit. Verum, ut illud in plerisque morbis utilius est,  sic multa admodum corporibus nostris incidere consuerunt,  quae sine medicamentis ad sanitatem pervenire non possunt.  Illud ante omnia scire oportet, quod omnes medicinae partes  ita innexae sunt, ut ex toto separari non possint; sed ab eo  nomen trahant, a quo  petunt.\n\t\t\t\t\t\tErgo ut illa, quae  victu curat, aliquando. medicamentum adhibet, ita illa, quae  praecipue medicamentis pugnat, adhibere etiam rationem  victus debet, quae multum admodum in omnibus malis corporis proficit. Sed quum omnia medicamenta proprias facultates habeant, ac saepe simplicia opitulentur, saepe mixta;        non alienum videtur ante proponere et , et vires, et  mixturas eorum; quo minor ipsas curationes exsequentibus  mora sit. Sanguinem supprimunt atramentum sutorium, quod Graeci   appellant, chalcitis, acacia, et ex aqua lycium,  tus, aloe, gummi, plumbum combustum, porrum, herba  sanguinalis, creta vel cimolia vel figularis, misy, frigida  aqua, vinum, acetum, alumen, melinum, squama et ferri et  aeris, atque hujus quoque duae species sunt, alia tantum  aeris, alia rubri aeris. Glutinant vulnus myrrha, tus, gummi, praecipueque  acanthinum, psyllium, tragacantha, cardamomum, bulbi,  lini semen, nasturtium, ovi album, gluten, ichthyocolla,  vitis alba, contusae cum testis suis cochleae, mel coctum,  spongia vel ex aqua frigida, vel ex vino, vel ex aceto expressa; ex iisdem lana succida; si levis plaga est, etiam  aranea. Reprimunt alumen et scissile, quod  vocatur, et  liquidum, melinum, auripigmentum, aerugo, chalcitis, atramentum sutorium. Concoquunt et movent pus nardum, myrrha, costum,  balsamum, galbanum, propolis, styrax, turis et fuligo  et cortex, bitumen, pix, sulphur, resina, sevum, adeps,  oleum. Aperiunt tamquam ora\n\t\t\t\t\t\tin corporibus,  cinnamomum, balsamum, panaces, juncus quadratus,        pulegium, flos albae violae, bdellium, galbanum, resina  terebinthina et pinea, propolis, oleum vetus, piper, pyrethrum, chamaepitys, uva taminia, sulphur, alumen, rutae  semen. Purgant aerugo, auripigmentum, quod  a  Graecis nominatur, squama aeris, pumex, iris, balsamum,  styrax, tus, turis cortex, resina, et pinea, et terebinthina  liquida, oenanthe, lacerti stercus, sanguis columbae, et  palumbi, et hirundinis,\n\t\t\t\t\t\t  ammoniacum, bdellium, abrotonum,  ficus arida, coccum , scobis eboris, omphacium,  radicula, coagulum, sed maxime leporinum, fel, vitellus  crudus, cornu cervinum, gluten taurinum, mel crudum,  misy, chalcitis, crocum, uva taminia, spuma argenti, galla,  squama aeris, lapis haematites, minium, costum, sulphur,  pix cruda, sevum, adeps, oleum, ruta, porrum, lenticula,  ervum. Rodunt alumen liquidum, sed magis rotundum, aerugo,  chalcitis, misy, squama aeris, sed magis rubri, aes combustum, sandaracha, minium sinopicum, galla, balsamum,  myrrha, tus, turis cortex, galbanum, resina terebinthina  humida, piper utrumque, sed rotundum magis, cardamomum,  auripigmentum, calx, nitrum et spuma ejus, apii semen,  narcissi radix, omphacium, alcyonium, oleum ex amaris  nucibus, allium, mel crudum, vinum, lentiscus, squama  ferri, fel taurinum, scammonia, uva taminia, cinnamomum,  styrax, cicutae semen, resina, narcissi semen,  fel, nuces amarae, atramentum sutorium, chrysocolla, veratrum, cinis. Exedunt corpus acaciae succus, hebenus, aerugo, squama  , chrysocolla, cinis cyprius, nitrum, cadmia, spuma  argenti, hypocistis, diphryges, sal, auripigmentum, sulphur,  cicuta, sandaracha, salamandra, , aeris flos, chalcitis, atramentum sutorium, ochra. calx, galla, alumen,  lac caprifici, vel lactucae marinae, quae  a Graecis nominatur, fel, turis fuligo, spodium, lenticula, mel,  oleae folia, marrubium, lapis haematites, et phrygius, et  assius, et scissilis, misy, vinum, acetum. Adurunt auripigmentum, atramentum sutorium, chalcitis,  misy, aerugo, calx, charta combusta, sal, squama aeris,  faex combusta, myrrha, stercus et lacerti, et columbae, et  palumbi, et hirundinis, piper, coccum , allium,  diphryges, lac utrumque quod proximo capite supra comprehensum est, veratrum et album et nigrum, cantharides,  corallium, pyrethrum, tus, salamandra, eruca, sandaracha,  uva taminia, chrysocolla, ochra, alumen scissile, ovillum  stercus, oenanthe. Eadem fere crustas ulceribus tamquam igne adustis inducunt, sed praecipue chalcitis, utique si cocta est, flos  aeris, aerugo, auripigmentum, misy, et id quoque magis  coctum. Crustas vero has resolvit farina triticea cum ruta, vel  porro, aut lenticula, cui mellis aliquid adjectum sit. Ad discutienda vero ea, quae in corporis parte aliqua  coierunt, maxime possunt abrotonum, helenium, amaracus,  alba viola, mel, lilium,  cyprius, lac, sertula campana, serpyllum, cupressus, cedrus, iris, viola Durnurea. narcissus. rosa. crocum.  passum, juncus quadratus, nardum, cinnamomum, casia, ammoniacum, cera, resina, uva taminia,  spuma argenti, styrax, ficus arida, tragoriganus, lini et  narcissi semen, bitumen, sordes ex gymnasio, pyrites lapis,  aut molaris, crudus vitellus, amarae nuces, sulphur. Evocat et educit ladanum, alumen rotundum, hebenus,  lini semen, omphacium, fel, chalcitis, bdellium, resina terebinthina et pinea, propolis, ficus arida decocta, stercus  columbae, pumex, farina lolii, grossi in aqua cocti, elaterium, lauri baccae, nitrum, sal. id quod exasperatum est, spodium, hebenus,  gummi, ovi album, lac, tragacanthum. Carnem alit et ulcus implet resina pinea, ochra attice,  vel, , cera, butyrum. Molliunt aes combustum, terra eretria, nitrum, papaveris lacrima, ammoniacum, bdellium, cera, sevum, adeps,  oleum, ficus arida, sesamum, sertula campana, narcissi et  radix et semen, rosae folia, coagulum, vitellus crudus,  amarae nuces, medullae omnis, stibi, pix, cochlea ,  cicutae semen, plumbi recrementum;   Graeci vocant; panaces, cardamomum, galbanum, resina,  uva taminia, styrax, iris, , sordes ex gymnasio,  sulphur, butyrum, ruta. Cutem purgat mel, sed magis si est cum galla, vel ervo,  vel lenticula, vel marrubio, vel iride, vel ruta, vel nitro,  vel aerugine. Expositis simplicibus facultatibus, dicendum est quemadmodum misceantur, quaeque ex his fiant. Miscentur autem  varie, neque hujus ullus modus est; quum ex simplicibus  alia demantur, alia adjiciantur; iisdemque servatis, ponderum ratio mutetur. Itaque quum facultatum materia non ita  multiplex sit, innumerabilia mixturarum genera sunt: quae  comprehendi si possent, tamen esset supervacuum.\n\t\t\t\t\t\tNam et  iidem effectus intra paucas compositiones sunt, et   eas cuilibet, cognitis facultatibus, facile est. Itaque contentus iis ero, quas accepi velut nobilissimas. In hoc autem  volumine eas explicabo, quae vel desiderari in prioribus  potuerunt, vel ad eas curationes pertinent, quas protinus  hic comprehendam, sic ut tamen, quae magis communia  sunt, simul jungam.\n\t\t\t\t\t\tSi qua singulis, vel etiam paucis accommodata sunt, in ipsarum locum differam. Sed et ante        sciri volo, in uncia pondus denariorum septem esse: unius  deinde denarii pondus dividi a me in sextantes, ut idem  in sextante denarii habeam, quod Graeci habent in eo quem   appellant. Id ad nostra pondera relatum paulo plus  dimidio scripulo facit. Malagmata vero, atque emplastra, pastillique, quos   Graeci vocant, quum plurima eadem habeant,  differunt eo, quod malagmata maxime ex odoribus eorumque  etiam surculis, emplastra pastillique magis ex quibusdam  metallicis fiunt. Deinde malagmata contusa abunde mollescunt: nam super integram cutem injiciuntur: laboriose vero  conteruntur ea, ex quibus emplastra pastillique fiunt, ne  laedant vulnera, quum imposita sunt.\n\t\t\t\t\t\tInter emplastrum autem  et pastillum hoc interest, quod emplastrum utique liquati  aliquid accipit: in pastillo tantum arida medicamenta aliquo  humore junguntur. Tum emplastrum hoc modo fit: arida medicamenta per se teruntur; deinde mixtis his instillatur aut  acetum, aut si quis alius non pinguis humor accessurus est,  et ea rursus ex eo teruntur: ea vero, quae liquari possunt,  ad ignem simul liquantur; et si quid olei misceri debet, tum  infunditur:\n\t\t\t\t\t\tinterdum etiam aridum aliquod ex oleo prius coquitur. Ubi facta sunt, quae separatim fieri debuerunt, in  unum omnia miscentur. At pastilli haec ratio est: arida medicamenta contrita humore non pingui, ut vino, vel aceto,  coguntur, et rursus coacta, inarescunt; atque, ubi utendum  est, ejusdem generis humore diluuntur. Tum emplastrum  imponitur, pastillus illinitur, aut alicui molliori ut cerato,  miscetur. His cognitis, primum malagmata subjiciam, quae fere  non sunt refrigerandi, sed calefaciendi causa reperta. Est  tamen, quod refrigerare possit, ad calidas podagras aptum.  Habet gallae et immaturae et alterius, coriandri seminis,  cicutae, lacrimae aridae, gummis, singulorum plenum acetabulum, cerati eloti, quod  Graeci vocant,        selibram. Reliqua fere calefaciunt: sed quaedam digerunt  materiam, quaedam extrahunt, quae  vocantur; pleraque certis magis partibus membrorum accommodata sunt. Si materia extrahenda est, ut in lateris dolore, in  incipiente abscessu, in suppuratione quoque mediocri, aptum  est id quod habet resinae aridae, nitri, ammoniaci, galbani,  singulorum pondo, cerae pondo. Aut in quo haec sunt:  aeruginis rasae, turis, singulorum p. )-(. II. ammoniaci salis  p. )-(. VI. squamae aeris, cerae, singulorum p. )-(. VIII.  resinae aridae p. )-(. XII. aceti cyathus. Idem praestat  cumini farina cum struthio, et melle. Si jecur dolet, id in quo est balsami lacrimae p.  )-(. XII. costi, cinnamomi, casiae corticis, myrrhae, croci,  junci rotundi, balsami seminis, iridis , cardamomi,  amomi, nardi, singulorum p. )-(. XVI. quibus adjicitur nardinum unguentum, donec cerati crassitudo sit. Et hujus  quidem recentis usus est: si vero servandum est, resinae  terebinthinae p. )-(. XVI. cerae p. )-(. X. ex vino leni contunduntur, tum eo miscentur. At si lienis torquet, glandis, quam  Graeci vocant, cortex et nitrum paribus portionibus  contunduntur, respergunturque aceto quam acerrimo: ubi  cerati crassitudinem habet, linteo ante in aqua frigida madefacto illinitur, et sic imponitur; supraque farina hordeacea  injicitur: sed manere ibi non amplius sex horis debet, ne  lienem consumat; satiusque est id bis, aut ter fieri. Commune autem jocinori, et lieni, Lysias composuit  ex his: opopanacis, styracis, galbani, resinae, singulorum  p. )-(. II. , bdellii, cerae, sevi taurini, iridis  aridae p. )-(. IV. cachryos acetabulo, piperis granis quadraginta: quae contrita irino unguento temperantur. Ad laterum autem dolores compositio est Apollophanis: in qua sunt resinae terebinthinae, turis fuliginis,  singulorum p. )-(. IV. bdellii, ammoniaci, iridis, sevi , aut caprini a renibus, visci, singulorum p. )-(. IV.         autem eadem omnem dolorem levant, dura emolliunt, mediocriter calefaciunt Ad idem Andreae quoque malagma est; quod etiam  resolvit, humorem educit, pus maturat, ubi id maturum est,  cutem , ad cicatricem perducit. Prodest impositum  minutis majoribusque abscessibus; item articulis, ideoque et  coxis, et pedibus dolentibus; item, si quid in corpore collisum est, reficit; praecordia quoque dura et inflata emollit;  ossa extrahit: ad omnia denique valet, quae adjuvare calor  potest.\n\t\t\t\t\t\tId habet cerae p. )-(. XI. visci, sycamini, quam alias  sycomorum vocant, lacrimae, singulorum p. )-(. I.  piperis et rotundi, et longi, ammoniaci thymiamatis, bdellii,  iridis illyricae, cardamomi, amomi, xylobalsami, turis masculi, myrrhae, resinae aridae, singulorum p. )-(. X. pyrethri, cocci , spumae nitri, salis ammoniaci, aristolochiae creticae, radicis ex cucumere agresti, resinae terebinthinae liquidae, singulorum p. )-(. xx. quibus adjicitur  unguenti irini, quantum satis est ad ea mollienda atque  cogenda. Praecipuum vero est ad resolvenda quae adstricta  sunt, mollienda quae dura sunt, dirigenda quae coeunt, id  quod ad Polyarchum auctorem refertur. Habet junci quadrati, cardamomi, turis fuliginis, amomi, cerae, resinae  liquidae pares portiones. Aliud ad eadem Nilei: crocomagmatis\n\t\t\t\t\t\tp. )-(. IV. ammoniaci thymiamatis, cerae, singulorum p. )-(. xx. ex quibus duo priora ex aceto teruntur, cera  cum rosa liquatur, et tum omnia junguntur Proprie etiam dura emollit id, quod Moschi esse  dicitur. Habet galbani unciam, turis fuliginis p. z. cerae,  ammoniaci thymiamatis trientes, picis aridae p. II. aceti  heminas tres. Fertur etiam ad digerenda quae coeunt, sub auctore  Medio, quod habet cerae p. z. panacis p. )-(. s. squamae  aeris, aluminis rotundi, item scissilis, singulorum p. )-(. I.  plumbi combusti p. )-(. I. s. Ad eadem Panthemus utebatur calcis p. s. sinapis  contriti, item foeni graeci, aluminis, singulorum p. I. sevi  bubuli p. II. s. Ad strumam  malagmata invenio. Credo  autem, quo pejus id malum est, minusque facile discutitur,  eo plura esse tentata; quae in personis varie responderunt.\n\t\t\t\t\t\t\n\t\t\t\t\t\t  Andreas auctor est, ut haec misceantur: urticae seminis  p. )-(. I. piperis rotundi, bdellii, galbani, ammoniaci thymiamatis, resinae aridae, singulorum p. )-(. Iv. resinae  liquidae, cerae, pyrethri, piperis longi, lactucae marinae  seminis, sulphuris ignem non experti, quod  vocatur,\n\t\t\t\t\t\t  faecis aridae aceti, spumae nitri, salis ammoniaci, sinapis, cardamomi, radicis ex cucumere silvestri, resinae,  singulorum p. )-(. VIII. quae ex leni vino contunduntur. Expeditius ad idem fit, quod habet visci *seminis,  stercoris, resinae, sulphuris ignem non experti pares portiones. Et in quo est sulphuris p. )-(. I. lapidis, quem pyriten  vocant, p. )-(. Iv. cumini acetabulum. Item in quo est lapidis ejusdem pars una, sulphuris duae partes, resinae terebinthinae partes tres. Arabis autem cujusdam est ad strumam, et orientia  tubercula, quod haec digerit. Habet myrrhae, salis ammoniaci, turis, resinae et liquidae et aridae, crocomagmatis,  cerae, singulorum p. )-(. I. lapidis ejus, quem pyriten vocant, p. )-(. IV. quibus quidam adjiciunt sulphuris p. )-(. II. Est etiam proficiens in struma, et in iis tuberibus,  quae  concoquuntur, et in iis, quae   vocantur, quod ex his constat: sulphuris p. )-(. II. nitri  p. )-(. IV. myrrhae p. )-(. vI. fuliginis turis p. s. salis ammoniaci p. z. cerae p. I. Protarchus autem ad  eaque tubercula,  quae  nominantur, item mala ulcera, pumicis,  resinae pineae liquidae, turis fuliginis, spumae nitri, iridis,  singulorum p. )-(. VIII. cum cerae p. )-(. Ix. miscebat,  hisque olei cyathum et dimidium adjiciebat. At adversus panum tum primum orientem, quod         Graeci vocant, et omne tuberculum, miscetur  ochra, quae Attice nominatur, cum duabus partibus similae,  hisque, dum contunduntur, subinde mel instillatur,   malagmatis crassitudo sit. Discutit etiam omne tuberculum, id quod habet  calcis, nitri spumae, piperis rotundi, singulorum p. )-(. I.  galbani p. )-(. II. salis p. )-(. Iv. quae excipiuntur cerato  ex rosa facto. Supprimitque omne, quod abscedit, id in quo est  galbani, fabae fresae, singulorum p. )-(. I. myrrhae, turis,  ex radice capparis corticis, singulorum p. )-(. IV. Satisque  omnia abscedentia digerit murex combustus, et bene contritus, aceto subinde adjecto. *At si satis sanguis subit, recte imponitur, quod adversus phymata quoque potest. Constat ex his: bdellii, styracis, ammoniaci, galbani, resinae et aridae et liquidae  pineae, item ex lentisco, turis, iridis, singulorum p. )-(. II. vero commode his leniuntur: galbani, visci, ammoniaci, resinae terebinthinae, singulorum  p. )-(. I. sevi taurini p. s. faecis combustae quam maxima  portione, dum id siccius non faciat, quam esse malagma  oportet. Quod si facie contusa livor subcruentus est, haec  compositio nocte et die imposita tollit. Aristolochiae, thapsiae, singulorum p. )-(. II. bdellii, styracis, ammoniaci  thymiamatis, galbani, resinae aridae, et ex lentisco liquidae,  turis masculi, iridis illyricae, cerae, singulorum p. )-(. Iv.  Idem faba quoque imposita proficit. Sunt etiam quaedam malagmata, quae  Graeci vocant, quoniam aperiendi vim habent. Quale est, quod ex his constat: piperis  longi, spumae nitri, singulorum p. )-(. II. erysimi p. )-(. Iv.  quae cum melle miscentur. Idoneaque etiam strumae aperiendae sunt. Ejus generis, vehementiusque ex his est id,  quod habet calcis p. )-(. Iv. piperis grana sex, nitri, cerae,  singulorum p. )-(. x. mellis p. z. olei heminam. Niconis quoque est quod resolvit, aperit, purgat.  Habet , sulphur, nitrum, pumicem, paribus        portionibus; quibus tantum picis, et cerae adjicitur, ut fiat  cerati crassitudo. Ad ossa autem Aristogenis fit ex his: sulphuris  p. )-(. I. resinae terebinthinae, nitri spumae, et ex scilla  partis interioris, plumbi eloti, singulorum p. )-(. II. turis  fuliginis p. )-(. VIII. ficus aridae quam pinguissimae, sevi  taurini, singulorum p. )-(. VIII. cerae p. )-(. XII. iridis  macedonicae p. )-(. VI. sesami fricti acetabulum. Maximeque nervis et articulis malagma convenit.  Igitur Euthyclei est, et ad articulos, et ad omnem dolorem,  et ad vesicae, et ad recenti cicatrice contractos articulos,  quae  Graeci nominant, conveniens; quod habet  fuliginis turis acetabulum, resinae tantumdem, galbani sine  surculis sescunciam, ammoniaci, bdellii, singulorum p. z.   cerae p. s. Ad eosdem * digitos: iridis, ammoniaci, galbani,  nitri, singulorum p. )-(. XIV. resinae liquidae p. )-(. VI.  cerae p. )-(. XVI. Ad dolores articulorum, Sosagorae: plumbi combusti, papaveris lacrimae, corticis hyoscyami, styracis,  peucedani, sevi, resinae, cerae pares portiones. Chrysippi: resinae liquidae, sandarachae, piperis.  singulorum p. )-(. XII. quibus cerae paululum adjicitur. Ctesiphontis: cerae creticae, resinae terebinthinae,  nitri quam , singulorum p. s. olei cyathi tres. Sed  id nitrum ante per triduum, instillata aqua, teritur, et cum  sextario ejus incoquitur, donec omnis humor consumatur. Potest vero ea compositio etiam ad parotidas, phymata, strumam,  omnemque coitum humoris emolliendum. Ad articulos, fici quoque aridae partem nepetae  mixtam; vel uvam taminiam sine seminibus cum pulegio recte  aliquis imponit. Eadem podagrae praesidio sunt. Sed ad eam fit  Aristonis quoque, quod habet nardi, cinnamomi, casiae,  chamaeleontis, junci rotundi, singulorum p. )-(. VIII. sevi  caprini ex irino liquati p. )-(. xx. iridis p. )-(. I. quae in  aceto quam acerrimo jacere per xx. dies debet. Idem autem  etiam recentia phymata doloresque omnes discutit. At Theoxenus ad pedum dolores, sevi a renibus        partem tertiam, salis partes duas miscebat, hisque membranulam illitam imponebat; tum superinjiciebat ammoniacum  thymiama in aceto liquatum. At Numenius podagram, ceterosque articulos induratos hoc molliebat: abrotoni, rosae aridae, papaveris lacrimae, singulorum p. )-(. III. resinae terebinthinae p. )-(. IV.  turis, spumae nitri, singulorum p.)-(. VIII. iridis, aristolochiae,  singulorum p. )-(. XII. cerae p. III. quibus adjicitur cedri  cyathus unus, olei laurei cyathi tres, olei acerbi sextarius. Si quando autem in articulis callus increvit, Dexius  docuit imponere calcis p. )-(. IV. cerussae p. )-(. VIII. resinae pineae p. )-(. xx. piperis grana xxx. cerae p. z.  quibus, dum contunduntur, hemina vini lenis instillatur. Ex emplastris autem nulla majorem usum praestant,  quam quae cruentis protinus vulneribus injiciuntur:   Graeci vocant. Haec enim reprimunt inflammationem, nisi  magna vis eam cogit, atque illius quoque impetum minuunt,  tum glutinant vulnera quae id patiuntur, cicatricem iisdem  inducunt. Constant autem ex medicamentis non pinguibus;  ideoque  nominantur. Optimum ex his est, quod barbarum vocatur. Habet  aeruginis rasae p. )-(. XII. spumae argenti p. )-(. xx. aluminis, picis aridae, resinae pineae aridae, singulorum p. )-(. I.  quibus adjiciuntur olei et aceti singulae heminae. Alterum ad idem, quod  vocant, habet spumae argenti p. )-(. C. resinae aridae tantumdem: sed spuma  prius ex tribus olei heminis coquitur. His duobus emplastris  color niger est, qui fere talis fit ex pice atque resina: at  ex bitumine nigerrimus; ex aerugine,  aeris squama,  viridis; ex minio ruber; ex cerussa albus. Paucae admodum compositiones sunt, in quibus aliquid mixturae varietas novat. Ergo id quoque nigrum est,  quod  nominatur. Habet        opopanacis p. )-(. I. galbani p. )-(. II. picis, et resinae,  singulorum p. )-(. x. olei dimidium cyathum. At quia perviride est smaragdinum appellatur, in quo  sunt resinae pineae p. )-(. III. cerae p. )-(. I. aeruginis p. s.  turis fuliginis p. z. olei tantumdem, aceti, quo fuligo et  aerugo in unum cogantur. Est etiam coloris fere rufi, quod celeriter ad cicatricem vulnera perducere videtur. Habet turis p. )-(. I. resinae p. )-(. II. squamae aeris p. )-(. Iv. spumae argenti  p. )-(. XX. cerae p. )-(. C. olei heminam. Praeterea est, quam  a glutinando vocant. Constat ex his: bituminis, aluminis scissilis,  p. )-(. IV. spumae argenti p. )-(. XL. olei veteris hemina. Praeterea sunt quaedam generis ejusdem, quae, quia  capitibus fractis maxime convenient,  a Graecis  nominantur. Philotae\n\t\t\t\t\t\tcompositio habet  terrae eretriae, chalcitidis, singulorum p. )-(. IV. myrrhae,  aeris combusti, singulorum p. )-(. X. ichthyocollae p. )-(. VI.  aeruginis rasae, aluminis rotundi, misy crudi, aristolochiae,  singulorum p. )-(. VIII. squamae aeris p. )-(. X turis masculi p. )-(. II. cerae p. I. rosae, et olei acerbi ternos cyathos, aceti quantum satis est, dum arida ex eo conteruntur. Aliud ad idem viride: aeris combusti, squamae aeris,  myrrhae, ichthyocollae, singulorum p. )-(. VI. misy crudi,  aeruginis rasae, aristolochiae, aluminis rotundi, singulorum  p. )-(. VII. cerae p. )-(. I. olei hemina, aceti quod satis sit. Puri autem movendo non aliud melius, quam quod  expeditissimum est:  a Graecis nominatur. Habet pares portiones cerae, picis, resinae, sevi taurini; si id non est, vitulini. Alterum ad idem,  nominatur; quod  magis purgat. Constat ex novem rebus, cera, melle, sevo,  resina, myrrha, rosa, medulla vel cervina vel vitulina vel  bubula, oesypo, butyro: quorum ipsorum quoque pondera  paria miscentur. Sunt autem quaedam emplastra, quibus utriusque rei  facultas est: quae, si singula habenda sunt, meliora sunt;        sed in copia  sunt; iis potius adhibitis, quae proprie id quod eo tempore opus est, consequuntur. Exempli  causa duo proponam. Est igitur ad vulnera Attalum; quod habet squamae  p )- (.XVI.  turis fuliginis p. )-(. XV. ammoniaci tantumdem, resinat terebinthinae liquidae p. )-(. XXV. sevi taurini tantumdem, aceti  heminas tres, olei sextarium.\n\t\t\t\t\t\tAt inter ea, quae fracto capiti  accommodantur, habent quidam id, quod ad auctorem Judaeum refertur. Constat ex his: salis  p. )-(. IV. squamae aeris rubri, aeris combusti, singulorum  p. )-(. XII. ammoniaci thymiamatis, turis fuliginis, resinae  aridae, singulorum p. )-(. XVI. resinae colophoniacae, cerae, sevi vitulini curati, singulorum p. )-(. XX. aceti sesquicyathus, olei minus cyatho. Curata vocant, quum ex sevo,  puta, omnes membranulae diligenter exemptae sunt. Sunt etiam quaedam emplastra nobilia ad extrahendum, quae ipsa quoque  nominantur: quale est quod, quia lauri baccas habet,  appellatur. In eo est, resinae terebinthinae p. )-(. X.  nitri, cerae, picis aridae, baccarum lauri, singulorum p.  )-(. XX. olei paulum. Quoties aut baccam, aut nucem, aut  simile aliquid posuero, scire oportebit, antequam expendatur, ei summam pelliculam esse demendam. Aliud eodem nomine, quod  quoque movendo  est. Sevi vitulini, ammoniaci thymiamatis, picis, cerae,  nitri, baccarum lauri, resinae aridae, aristolochiae, pyrethri  pares portiones. Praeter haec est Philocratis; quod habet salis ammoniaci p. )-(. VII. aristolochiae p. )-(. VIII. cerae, resinae  terebinthinae, fuliginis turis, singulorum p. )-(. xv. spumae  argenti p. )-(. XXXII. Quibus, ut pus quoque moveant, iridis  p. )-(. IV. et galbani p. )-(. VI. adjiciuntur. Optimum tamen ad extrahendum est id, quod a  similitudine sordium  Graeci appellant. Habet myrrhae, croci, iridis, propolis, bdellii, capitulorum punici mali, aluminis et scissilis et rotundi, misy,  chalcitidis, atramenti sutorii cocti, opopanacis, salis ammoniaci, visci, singulorum p. )-(. IV. aristolochiae p. )-(.        VIII. squamae aeris p. )-(. XVI. resinae terebinthinae p.  )-(. LXXV. cerae, et sevi vel taurini vel hircini, singulorum  p. )-(. C. Hecataeo quoque auctore emplastrum generis ejusdem fit ex his: galbani p. )-(. II. fuliginis turis p. )-(. Iv.  picis p. )-(. VI. cerae, et resinae terebinthinae, singulorum  p. )-(. VIII. quibus paulum irini unguenti miscetur. Valensque ad idem emplastrum viride alexandrinum  est. Habet aluminis scissilis p. )-(. VIII. salis ammoniaci  p. )-(. VIII. z. squamae aeris p. )-(. XVI. myrrhae, turis,  singulorum p. )-(. XVIII. cerae p. )-(. CL. resinae colophoniacae aut pineae p. )-(. cc. olei heminam, aceti sextarium. Quaedam autem sunt emplastra exedentia, quae   Graeci vocant: quale est id, quod habet   terebinthinae, fuliginis turis, singulorum p. z. squamae aeris  p. )-(. I. ladani p. )-(. II. aluminis tantumdem, spumae  argenti p. )-(. IV. Exest etiam vehementer corpus, atque ossa quoque  resolvit, et supercrescentem carnem coercet id, quod habet  spumae argenti, squamae aeris uncias singulas, nitri ignem  non experti, lapidis assii, aristolochiae p. sextantes, cerae,  resinae terebinthinae, turis, olei veteris, atramenti sutorii,  salis ammoniaci p. s. aeruginis rasae p. bessem, aceti  heminam, vini  tantumdem. Sunt etiam adversus morsus quaedam accommodata;  quale est Diogenis nigrum, quod habet bituminis, cerae,  resinae pineae aridae, singulorum p. )-(. xx. spumae argenti  p. )-(. C. olei sextarium. Aut in quo sunt squamae aeris  p. )-(. IV. cerussae, et aeruginis rasae, singulorum p. )-(.  VIII. ammoniaci p. )-(. XII. cerae, resinae pineae, singulorum p. )-(. XXV. spumae argenti p. )-(. c. olei sextarium.  Aut in quo sunt squamae aeris p. )-(. XIV. galbani p. )-(. VI.  cerussae, et aeruginis rasae, singulorum p. )-(. VIII. ammoniaci p. )-(. XII. cerae, resinae pineae, singulorum p.  35)-(. XXXV. Spuma argenti concoquitur. Rubrum quoque emplastrum, quod Ephesium vocatur, huc aptum est. Habet resinae terebinthinae p. )-(. II.  galbani p. )-(. IV. minii sinopici p. )-(. VI. turis fuliginis        p. )-(. VI. cerae p. )-(. VIII. spumae argenti p. )-(. XXXVI.  olei veteris heminam. Item id, quod ex his constat: squamae aeris, turis  fuliginis, singulorum p. )-(. IV. galbani p. )-(. VI. salis  ammoniaci p. )-(. XII. z. cerae p. )-(. xxv. olei tribus  heminis. Haec autem aliis quoque recentioribus vulneribus  recte imponuntur. Sunt etiam alba lenia; fere  non gravibus vulneribus accommodata, praecipueque senilibus: quale est quod habet cerussae p. )-(. XXXII. sevi vitulini curati, et cerae, singulorum p. )-(. XLVIII. olei heminas tres, ex quibus cerussa coquitur. Aliud, quod habet cerussae p. )-(. xx. cerae p. )-(.  XXXV. olei heminam, aquae sextarium. Quae quoties adjiciuntur cerussae vel spumae argenti, scire licet illa ex his  coquenda esse. Est autem ea percandida compositio, ideoque elephantine nominatur. Lenia quoque quaedam emplastra sunt, quas  fere Graeci nominant; ut id quod habet minii p. )-(. IV.  spumae argenti p. )-(. XXV. cerae, et adipis suillae, singulorum p. )-(. XXXVII. vitellos quatuor. Alia compositio generis ejusdem: cerae, resinae  terebinthinae, singulorum p. )-(. VI. cerussae p. )-(. VIII.  spumae argenti, plumbi recrementi, singulorum p. )-(. XX.  cicini olei et murtei singulae heminae. Tertia, quae ad auctorem Archagathum refertur:  misy cocti, aeris combusti, singulorum p. )-(. IV. cerussae  coctae p. )-(. VIII. resinae terebinthinae p. )-(. x. spumae  argenti p. )-(. VI. Etiamnum generis ejusdem: spumae argenti, cerae,  adipis suillae, singulorum p. )-(. XXVII. vitelli cocti quatuor,  rosae hemina. Aut cerati ex oleo murteo facti partes tres,  adipis suillae pars quarta, paulum ex plumbi recremento.  Aut, spumae argenti selibra, ex olei hemina, et aquae marinae altera, cocta, donec bullire desierit, cui paulum cerae  sit adjectum. Aut, pares portiones cerae, sevi,stibis,spumae  argenti, cerussae. Pastilli quoque facultates diversas habent. Sunt enim  ad recentia vulnera glutinanda sanandaque apti: qualis est,  qui habet chalcitidis, misy, spumae nitri, floris aeris, gallae,  aluminis scissilis modice cocti, singulorum p. )-(. I. aeris  combusti, capitulorum mali punici, singulorum p. )-(. III.  Hunc oportet diluere aceto, ac sic, ubi vulnus glutinandum  est, . At, si nervosus aut musculosus is locus est,  commodius est, cerato miscere, sic, ut illius octo partes,  nona hujus sit. Alius ad idem constat ex his: bituminis, aluminis scissilis,  p. )-(. I. aeris combusti p. )-(. IV. spumae  argenti p. )-(. XI. olei sextario. Sed longe Polyidae celeberrimus est,  autem  nominatur: qui habet aluminis scissilis p. )-(. I. s. atramenti  sutorii p. )-(. II. myrrhae p. )-(. v. aloes tantumdem, capitulorum punici mali, fellis taurini, singulorum p. )-(. VI.  quae contrita vino austero excipiuntur. Ad ulcera sordida, et nigritiem in auribus, naribus,  obscenis partibus, inflammationesque eorum: chrysocollae  p. )-(. I. atramenti sutorii, aluminis scissilis, singulorum p.  )-(. II. halicaccabi corticis p. )-(. IV. minii p. )-(. VI. spumae  argenti p. )-(. XII. cerussae p. )-(. XVI. quae ex aceto et  coguntur, et, ubi utendum est, diluuntur. Andronis vero est ad uvam inflammatam, ad naturalia  sordida, etiam cancro laborantia: gallae, atramenti sutorii,  myrrhae, singulorum p. )-(. I. aristolochiae, aluminis scissilis, singulorum p. )-(. II. capitulorum punici mali p.  )-(. XXV. ex passo coacta, et, quum usus exigit, aceto vel  vino diluta, prout valentius aut levius vitium est, cui medendum est. Proprie autem ad ani fissa, vel ora venarum fundentia  sanguinem, aeruginis p. )-(. II. myrrhae p. )-(. XII. stibis,  lacrimae papaveris, acaciae, singulorum p. )-(. XVI. quae  ex vino et teruntur, et in ipso usu deliquantur. Expellere autem ex vesica cum urina calculum videtur haec compositio: casiae, croci, myrrhae, costi, nardi,  cinnamomi, dulcis radicis, balsami, hyperici pares portiones  conteruntur; deinde vinum lene instillatur, et pastilli fiunt,  qui singuli habeant p. )-(. z. hique singuli quotidie mane  jejuno dantur. Haec tria compositionum genera, maximum praecipueque varium usum praestant. Sed alia quoque utilia sunt;  ut ea quae feminis subjiciuntur:  Graeci vocant.  Eorum haec proprietas est: medicamenta composita molli  lana excipiuntur, eaque lana naturalibus conditur. Ad sanguinem autem evocandum, cauneis duabus  adjicitur nitri p. )-(. I. aut allii semen conteritur,   myrrhae paululum, et unguento susino miscetur: aut cucumeris silvestris pars interior ex lacte muliebri diluitur. Ad vulvam molliendam ovi vitellus, et foenum graecum. et rosa, et crocum temperantur. Aut elaterii p. )-(. z.  salis tantumdem, uvae taminiae p. )-(. VI. melle excipiuntur. Aut Boetho auctore: croci, resinae terebinthinae,  singulorum p. )-(. IV. myrrhae p. )-(. zz. rosae p. )-(. I.  sevi vitulini p. )-(. I. z. cerae p. )-(. II. miscentur. Optima autem adversus inflammationes vulvae Numenii compositio est, quae habet croci p. )-(. z. cerae p. )-(.  I. butyri p. )-(. VIII. adipis anserinae p. )-(. XII. vitellos  coctos duos, rosae minus cyatho. Si vero infans intus decessit, quo facilius ejiciatur,  malicorium ex aqua terendum, eoque utendum est. Si concidere vitio locorum mulier solet, cochleae  cum testis suis comburendae conterendaeque, deinde his  mel adjiciendum est. Si non comprehendit, adeps leonina ex rosa mollienda est. Quaedam autem mixturae medicamentorum sunt, quibus aridis neque coactis utimur sic, ut inspergamus, aut cum  aliquo liquido mixta illinamus:  quale est ad carnem supercrescentem exedendam, quod  habet squamae aeris, fuliginis turis, singulorum p. )-(. I.  aeruginis p. )-(. II. Haec autem eadem cum melle purgant  ulcera; cum cera, implent. Misy quoque et galla, si paribus portionibus misceantur, corpus consumunt: eaque vel  arida inspergere licet, vel excepta cadmia illinere. Putrem vero carnem continet, neque ultra serpere  patitur, et leniter exest, mel vel cum lenticula, vel cum  marrubio, vel cum oleae foliis, ante ex vino decoctis: item  sertula campana in mulso cocta, deinde contrita: aut calx  cum cerato: aut amarae nuces cum allio sic, ut hujus pars  tertia sit, paulumque his croci adjiciatur: aut quod habet  spumae argenti p. )-(. VI. cornu bubuli combusti p. )-(. XII.  olei murtei, et vini cyathos ternos:\n\t\t\t\t\t\taut quod ex his constat:  floris punici mali, atramenti sutorii, aloes, singulorum  p. )-(. II. aluminis scissilis, turis, singulorum p. )-(. Iv.  gallae p. )-(. VIII. aristolochiae p. )-(. x. Vehementius  idem facit, etiam adurendo, auripigmentum cum chalcitide,  et aut nitro, aut calce, aut charta combusta: item sal cum  aceto; vel ea compositio, quae habet chalcitidis, capitulorum punici mali, aloes, singulorum p. )-(. II. aluminis scissilis, turis, singulorum p. )-(. IV. gallae p. )-(. VIII. Aristolochiae p. )-(. x. mellis quantum satis sit ad ea cogenda:\n\t\t\t\t\t\tvel cantharides p.)-(. I. sulphuris p. )-(. I. lolii p. )-(. III.  quibus adjicitur picis liquidae quantum satis est ad jungendum: vel chalcitis quoque cum resina et ruta mixta; aut cum  eadem resina diphryges: aut uva taminia cum pice liquida,  Idem vero possunt faecis vini combustae et calcis, et nitri  pares portiones: vel aluminis scissilis p. )-(. zz. Turis  sandarachae, nitri, singulorum p. )-(. I. gallae p. )-(. VIII.  aristolochiae p. )-(. x. mellis quantum satis est. Est etiam Herae compositio, quae habet myrrhae,        chalcitidis, singulorum p. )-(. II. aloes, turis, aluminis scissilis, singulorum p. )-(. Iv. aristolochiae, gallae immaturae,  singulorum p. )-(. VIII. malicorii contriti p. )-(. X. Est Judaei, in qua sunt calcis partes duae, nitri quam   pars tertia: quae urina  pueri coguntur,  donec strigmenti crassitudo sit. Sed subinde is locus, cui  id illinitur, madefaciendus est. At Jollas, chartae combustae, sandarachae, singulorum  p. )-(. I. calcis p. )-(. II. auripigmenti tantumdem miscebat. Si vero ex membrana, quae super cerebrum est,  profluit sanguis, vitellus combustus et contritus inspergi debet: si alio loco sanguinis profluvium est, auripigmenti,  squamae aeris, singulorum p. )-(. I. sandarachae p. )-(. II.  marmoris cocti p. )-(. IV. Eadem cancro quoque obsistunt.  Ad inducendam cicatricem, squamae aeris, turis fuliginis,  singulorum p. )-(. II. calcis p. )-(. Iv. Eadem increscentem  quoque carnem coercent. Timaeus autem ad ignem sacrum et his utebatur:  myrrhae p. )-(. II. turis, atramenti sutorii, singulorum  p. )-(. III. sandarachae, auripigmenti, squamae aeris, singulorum p. )-(. IV. gallae p. )-(. VI. cerussae combustae  p. )-(.VIII. Ea vel arida inspersa, vel melle excepta idem  praestant. Sternutamenta vero vel albo veratro, vel struthio  conjecto in nares excitantur, vel his mixtis: piperis, veratri  albi, singulorum p. )-(. z. castorei p. )-(. I. spumae nitri p.  )-(. I. struthii p. )-(. IV. Gargarizationes autem aut  causa fiunt, aut  reprimendi, aut evocandi.  lac, cremor vel ptisanae,  vel furfurum: reprimit aqua, in qua vel lenticula, vel rosa,  vel rubus, vel cotoneum malum, vel palmulae decoctae sint:  evocant sinapi, piper. Antidota raro, sed praecipue interdum necessaria sunt,  quia gravissimis casibus opitulantur. Ea recte quidem        dantur collisis corporibus vel per ictus, vel ubi ex alto deciderunt, vel in viscerum, laterum, faucium, interiorumque partium doloribus: maxime autem desideranda sunt adversus  venena, vel per morsus, vel per cibos, aut potiones nostris  corporibus inserta. Unum est, quod habet lacrimae papaveris p. )-(. zz.  acori,  p. )-(. v. iridis illyricae, gummi, singulorum p. )-(. II. anisi p. )-(. III. nardi gallici, foliorum  rosae aridorum, cardamomi, singulorum p. )-(. IV. petroselini p. )-(. IV. zz. trifolii p. )-(. v. casiae nigrae, silis,  bdellii, balsami seminis, piperis albi, singulorum p. )-(. V.  zz. styracis p. )-(. v. zz. myrrhae, opopanacis, nardi  syri, turis masculi, hypocistidis succi, singulorum p. )-(. VI.  castorei p. )-(. VI. costi, piperis albi, galbani, resinae terebinthinae, croci, floris junci rotundi, singulorum p. )-(.  VI. zz. dulcis radicis p. )-(. VIII. zz. quae vel melle vel  passo excipiuntur. Alterum quod Zopyrus regi Ptolemaeo dicitur composuisse, atque AMBROSIAM nominasse, ex his constat:  costi, turis masculi, singulorum p. )-(. v. piperis albi p. )-(.  z. floris junci rotundi p. )-(. II. cinnamomi p. )-(. III. casiae  nigrae p. )-(. IV. croci cilicii p. )-(. IV. z. myrrhae, quam   nominant, p. )-(. V. nardi indici p. )-(. V. z. quae  singula contrita melle cocto excipiuntur; deinde, ubi utendum est, id quod aegyptiae fabae magnitudinem impleat, in  potione vini diluitur. Nobilissimum autem est Mithridatis,  quod quotidie sumendo rex ille dicitur adversus venenorum  pericula tutum corpus suum reddidisse: in quo haec sunt: costi  p. )-(. z. acori p. )-(. v. hyperici, gummis, sagapeni, acaciae  succi, iridis illyricae, cardamomi, singulorum p.)-(. II. anisi p.  )-(. III. nardi gallici, gentianae radicis, aridorum rosae  foliorum, singulorum p. )-(. IV. papaveris lacrimae, petroselini, singulorum p. )-(. IV. z. casiae, , polii, piperis longi, singulorum p. )-(. VI. styracis p. )-(. v. z.\n\t\t\t\t\t\tcastorei, turis, hypocistidis succi, myrrhae, opopanacis,  singulorum p. )-(. VI. malabathri folii p. )-(. VI. floris junci  rotundi, resinae terebinthinae, galbani, dauci cretici seminis,        singulorum p. )-(. VI. z. nardi, opobalsami, singulorum  p. )-(. VI. z. thlaspis p. )-(. v. zz. radicis ponticae p. )-(. VII.  croci, zingiberis, cinnamomi, singulorum p. )-(. VIII. Haec  contrita melle excipiuntur, et adversus , quod  magnitudinem nucis graecae impleat, ex vino datur: in ceteris autem affectibus corporis pro modo eorum, vel quod  aegyptiae fabae, vel quod ervi magnitudinem impleat, satis est. Acopa quoque utilia nervis sunt: quale est quod habet floris junci rotundi p. )-(. II. zz. costi, junci quadrati,  lauri baccarum, ammoniaci, cardamomi, singulorum p. )-(.  IIII. z. myrrhae, aeris combusti, singulorum p. )-(. VII.  iridis illyricae, cerae, singulorum p. )-(. XIIII. alexandrini  calami, junci rotundi,. aspalathi, xylobalsami, singulorum  p. )-(. XXVIII. sevi p. I. unguenti irini cyathum. Alterum quod  vocant, hoc modo fit: cerae  p. z. olei tantumdem, resinae terebinthinae ad nucis juglandis magnitudinem, simul incoquuntur; deinde in mortario  teruntur, instillaturque subinde quam optimi mellis acetabulum, tum irini unguenti, et rosae terni cyathi. autem Graeci vocant liquida, quae illinuntur: quale est quod fit ad ulcera purganda et implenda,  maxime inter nervos, paribus portionibus inter se mixtis,  butyri, medullae vitulinae, sevi vitulini, adipis anserinae,  cerae, mellis, resinae terebinthinae, rosae, olei cicini: quae  separatim omnia liquantur, deinde liquida miscentur, et tum  simul teruntur. Et hoc quidem magis purgat: magis vero  emollit, si pro rosa cyprus infunditur. Ad sacrum ignem: spumae argenti p. )-(. VI. cornu  bubuli combusti p. )-(. XII. conteruntur, adjiciturque invicem vinum, et murteum,  utriusque terni cyathi conjiciantur. Catapotia quoque multa sunt, variisque de causis fiunt.   vocant, quae somno dolorem levant: quibus uti,  nisi nimia necessitas urget, alienum est. Sunt enim ex vehementibus medicamentis, et stomacho alienis. Potest tamen etiam ad concoquendum, quod habet papaveris lacrimae,  galbani, singulorum p. )-(. I. myrrhae, castorei, piperis,  singulorum p. )-(. II. ex quibus, quod ervi magnitudinem  habet, satis est devorasse. Alterum stomacho pejus, ad somnum valentius, ex  his fit: mandragorae p. )-(. z. apii seminis, item hyoscyami  seminis, singulorum p. )-(. IV. quae ex vino teruntur.  Unum autem ejusdem magnitudinis, quae supra posita est,  abunde est sumsisse. Sive autem capitis dolores, sive ulcera, sive lippitudo, sive spiritus difficultas, sive intestinorum tormenta,  sive inflammatio vulvae est, sive coxa, sive jecur, aut  lienis, aut latus torquet, sive vitio locorum aliquo prolabitur  et obmutescit, occurrit dolori per quietem ejusmodi catapotium.\n\t\t\t\t\t\tSilis, acori, rutae silvestris seminis, singulorum  p. )-(. I. castorei, cinnamomi, singulorum p. )-(. II. Papaveris lacrimae, panacis radicis, mandragorae, malorum  aridorum, junci rotundi floris, singulorum p. )-(. III. piperis  grana LVI. Haec per se contrita, rursus instillato subinde  passo simul omnia teruntur, donec crassitudo sordium fiat.  Ex eo paulum aut devoratur, aut aqua diluitur, et potui  datur. Quin etiam silvestris papaveris, quum jam ad excipiendam lacrimam maturum est, manipulus in vas demittitur,  et superinfunditur aqua, quae id contegat, atque ita coquitur. Ubi jam bene manipulus is coctus est, ibidem expressus  projicitur, et cum eo humore passum pari mensura miscetur,  infervetque, donec crassitudinem sordium habeat.\n\t\t\t\t\t\tQuum  infrixit, catapotia ex eo fiunt ad nostrae fabae magnitudinem, habentque usum multiplicem. Nam et somnum faciunt,  vel per se assumta, vel ex aqua data: et aurium dolores        levant, adjectis exiguo modo rutae succi, ac passo: et tormina supprimunt ex vino liquata: et inflammationem vulvae  coercent, mixta cerato ex rosa facto, cum paulum his croci  quoque accessit: et ex aqua fronti inducta, pituitam in oculos decurrentem tenent. Item, si vulva dolens somnum prohibet: croci p. )-(.  zz. anisi, myrrhae, singulorum p. )-(. I. papaveris lacrimae  p. )-(. III. cicutae seminis p. )-(. VIII. miscentur, excipiunturque vino vetere, et quod lupini magnitudinem habet, in  tribus cyathis aquae diluitur. Id tamen in febre periculose  datur. Ad sanandum jecur: nitri p. )-(. z. croci, myrrhae,  nardi gallici, singulorum p. )-(. I. melle excipiuntur, daturque, quod aegyptiae fabae magnitudinem habeat. Ad lateris dolores finiendos, piperis, aristolochiae,  nardi, myrrhae pares portiones. Ad thoracis: nardi p. )-(. I. turis, casiae, singulorum  p. )-(. III. myrrhae, cinnamomi, singulorum p. )-(. VI.  croci p. )-(. VIII. resinae terebinthinae quadrans, mellis  heminae tres. Ad tussim Athenionis: myrrhae, piperis, singulorum  p. )-(. I. castorei, papaveris lacrimae, singulorum p. )-(. I.  quae separatim contusa postea junguntur, et ad magnitudinem fabae nostrae, bina catapotia mane, bina noctu dormituro dantur. Si tussis somnum prohibet, ad utrumque Heraclidis  Tarentini: croci p. )-(. z. myrrhae, piperis longi, costi,  galbani, singulorum p. )-(. z. cinnamomi, castorei, papaveris , singulorum p. )-(. I. Quod si purganda ulcera in faucibus tussientibus  sunt, panacis, myrrhae, resinae terebinthinae, singulorum  p. uncia, galbani p. )-(. z. hyssopi p. )-(.  conterenda  sunt, hisque hemina mellis adjicienda, et quod digito excipi  potest, devorandum est. Colice vero Cassii ex his constat:  croci, anisi, castorei, singulorum p. )-(. III. petroselini  p. )-(. IV. piperis et longi et rotundi, singulorum p. )-(. V.  papaveris lacrimae, junci rotundi, myrrhae, nardi,        singulorum p. )-(. VI. quae melle excipiuntur. Id autem et devorari  potest, et ex aqua calida sumi. Infantem vero mortuum, aut secundas expellit aquae  potio, cui salis ammoniaci p. )-(. I. aut cui  cretici  p. )-(. I. adjectum est. Ex partu laboranti erysimum ex vino tepido jejunae  dari debet. Vocem adjuvat turis p. )-(. I. in duobus cyathis vini datum. Adversus urinae difficultatem: piperis longi, castorei, myrrhae, galbani, papaveris lacrimae, croci, costi,  unciae singulae, styracis, resinae terebinthinae, pondo sextantes,  cyathus: ex quibus ad magnitudinem  fabae aegyptiae et mane et coenato dari debet. Arteriace vero hoc modo fit: casiae, iridis, cinnamomi, nardi, myrrhae, turis, singulorum p. )-(. I. croci  p. )-(. I. z, piperis grana XXX ex passi tribus sextariis decoquuntur, donec mellis crassitudo his fiat; aut croci, myrrhae, turis, singulorum p. )-(. I. conjiciuntur in passi eumdem modum, eodemque modo decoquuntur: aut ejusdem  passi heminae tres usque eo coquuntur,  extracta inde  gutta indurescat; eo adjicitur tritae casiae p. )-(. I. Quum facultates medicamentorum proposuerim, genera  in quibus noxa corpori est, proponam. Ea quinque sunt:  quum quid extrinsecus laesit, ut in vulneribus; quum quid  intra se ipsum corruptum est, ut in cancro; quum quid innatum est, ut in vesica calculus; quum quid increvit, ut vena,  quae intumescens in varicem convertitur; quum quid deest,  ut quum curta pars aliqua est.\n\t\t\t\t\t\tEx his alia sunt in quibus  medicamenta, alia in quibus plus manus proficit. Ego, dilatis  iis quae praecipue scalpellum et manum postulant, nunc de  iis dicam quae maxime medicamentis egent. Dividam autem  hanc quoque curandi partem, sicut priorem; et ante dicam        de iis quae in quamlibet partem corporis incidunt; tum de  iis quae certas. partes infestant. Incipiam a vulneribus. In his autem ante omnia scire medicus debet, quae  insanabilia sint, quae difficilem curationem habeant, quae  . Est enim prudentis hominis, primum eum, qui  servari non potest, non attingere, nec subire speciem ejus  ut occisi, quem sors ipsius interemit:  deinde, ubi gravis metus sine certa tamen desperatione est,  indicare necessariis periclitantis in difficili spem esse; ne, si  victa ars malo fuerit, vel ignorasse, vel fefellisse videatur.\n\t\t\t\t\t\tSed ut haec prudenti viro conveniunt, sic rursus histrionis  est, parvam rem attollere,. quo plus praestitisse videatur.  Obligarique aequum est confessione  rei, quo curiosius etiam circumspiciat, ne, quod per se exiguum est,  majus curantis negligentia fiat. Servari non potest, cui basis cerebri, cui cor, cui  stomachus, cui  portae, cui in spina medulla percussa est; cuive aut pulmo medius, aut jejunum, aut tenuius  intestinum, aut ventriculus, aut renes vulnerati sunt; cuive  circa fauces grandes venae, vel arteriae praecisae sunt. Vix autem ad sanitatem perveniunt, quibus ulla parte  aut pulmo, aut jecinoris crassum, aut membrana, quae continet cerebrum, aut lienis, aut vulva, aut vesica, aut ullum  intestinum, aut septum transversum vulneratum est. Ii quoque in praecipiti sunt, in quibus usque ad grandes intusque  conditas venas in alis, vel poplitibus mucro desedit. Periculosa etiam vulnera sunt, ubicumque venae majores sunt,  quoniam exhaurire hominem profusione sanguinis possunt:\n\t\t\t\t\t\tidque evenit non in alis tantum atque poplitibus, sed etiam  in iis venis quae ad anum testiculosque perveniunt. Praeter  haec malum vulnus est, quodcumque in alis, vel feminibus,  vel inanibus locis, vel in articulis, vel inter digitos est:  item quodcumque musculum, aut nervum, aut arteriam, aut  membranam, aut os, aut cartilaginem laesit. Tutissimum omnium, quod in carne est. Et haec quidem loco vel pejora, vel meliora sunt.  Modo vero periculum facit quodcumque magnum est. Aliquid etiam in vulneris genere figuraque est. Nam  pejus est, quod etiam collisum, quam quod tantum discissum  est: adeo ut acuto quoque, quam retuso telo, vulnerari  commodius sit. Pejus etiam vulnus est, ex quo aliquid excisum est; ex quove caro alia parte abscissa, alia dependet.  Pessimaque plaga in orbem est; tutissima, quae lineae modo  recta est. Quo deinde propius huic illive figurae vulnus est,  eo vel deterius vel tolerabilius est. Quin etiam confert aliquid et aetas, et corpus, et  vitae propositum, et anni tempus: quia facilius sanescit puer  vel adolescens, quam senior; valens, quam infirmus; neque  nimis tenuis, neque. nimis plenus, quam si alterum ex his  est; integri habitus, quam corrupti; exercitatus, quam iners;  sobrius et temperans, quam vino venerique deditus. Opportunissimumque curationi tempus vernum est, aut certe neque  fervens, neque frigidum: siquidem vulnera et nimius calor  et nimium frigus infestant; maxime tamen horum varietas:  ideoque perniciosissimus autumnus est. Sed pleraque ex vulneribus oculis subjecta sunt: quorumdam ipsae sedes indices sunt; quas alio loco demonstravimus, quum positus interiorum partium ostendimus.  Verum tamen, quia quaedam vicina sunt, interestque, vulnus  in summa parte sit, an penitus penetraverit, necessarium  est notas subjicere, per quas quid intus ictum sit, scire  possimus; et ex quibus vel spes, vel desperatio oriatur. Igitur, corde percusso, sanguis multus fertur, venae  elanguescunt, color pallidissimus, sudores frigidi, malique  odoris, tamquam irrorato corpore oriuntur: extremisque  partibus frigidis matura mors sequitur. Pulmone vero icto, spirandi difficultas est; sanguis  ex ore spumans, ex plaga ruber, simulque etiam spiritus  cum sono fertur; in vulnus inclinari juvat: quidam sine  ratione consurgunt: multi si in ipsum vulnus inclinati sunt,  loquuntur; si in aliam partem, obmutescunt. Jecinoris autem vulnerati notae sunt: multus sub  dextra parte praecordiorum profusus sanguis; ad spinam  reducta praecordia; in ventrem cubandi dulcedo; punctiones, doloresque usque ad jugulum, junctumque ei latum        scapularum os, intenti: quibus nonnumquam etiam bilis vomitus accedit. Renibus vero percussis, dolor ad inguina testiculosque descendit; difficulter urina redditur; eaque aut est  cruenta, aut cruor fertur. At liene icto, sanguis niger a sinistra parte prorumpit; praecordia cum ventriculo ab eadem parte indurescunt; sitis ingens oritur; dolor ad jugulum, sicut   vulnerato, venit. At quum vulva percussa est, dolor in inguinibus,  et coxis, et feminibus est; sanguinis pars per vulnus, pars  per naturale descendit; vomitus bilis insequitur; quaedam  obmutescunt; quaedam mente labuntur; quaedam, sui compotes, nervorum oculorumque dolore urgeri se confitentur;  morientesque eadem, quae corde vulnerato patiuntur. Sin cerebrum membranave ejus vulnus accepit, sanguis per nares, quibusdam etiam per aures exit; fereque  bilis vomitus insequitur; quorumdam sensus obtunduntur, appellatique ignorant; quorumdam trux vultus est; quorumdam oculi, quasi resoluti,  huc atque illuc moventur; fereque tertio, vel quinto die  delirium accedit; multorum etiam nervi distenduntur: ante  mortem autem plerique fascias, quibus caput deligatum est,  lacerant, ac nudum vulnus frigori objiciunt. Ubi stomachus autem percussus est, singultus, et  bilis vomitus insequitur; si quid cibi vel potionis assumtum  est, id redditur cito; venarum motus elanguescunt; sudores  tenues oriuntur, per quos extremae partes frigescunt. Communes vero jejuni intestini et ventriculi vulnerati notae sunt: nam cibus et potio per vulnus exeunt; praecordia indurescunt; nonnumquam bilis per os redditur: intestino tantum sedes inferior est. Cetera intestina icta vel  stercus, vel odorem ejus exhibent. Medulla vero, quae in spina est, discissa, nervi  resolvuntur, aut distenduntur; sensus intercidit; interposito  tempore aliquo sine voluntate inferiores partes vel semen,  vel urinam, vel etiam stercus excernunt. At si septum transversum percussum est, praecordia        sursum contrahuntur; spina dolet; spiritus rarus est; sanguis spumans fertur. Vesica vero vulnerata, dolent inguina; quod super  pubem est, intenditur; pro urina, sanguis; at ex ipso vulnere urina descendit; stomachus afficitur; itaque aut bilem  vomunt, aut singultiunt; frigus, et ex eo mors sequitur. His cognitis, etiamnum quaedam alia noscenda sunt,  ad omnia vulnera ulceraque, de quibus dicturi sumus, pertinentia. Ex his autem exit sanguis, sanies, pus. Sanguis  omnibus notus est; sanies est tenuior hoc, varie crassa et  glutinosa et colorata; pus crassissimum albidissimumque,  glutinosius et sanguine et sanie. Exit autem sanguis ex vulnere recenti, aut jam sanescente; sanies inter utrumque  tempus; pus ex ulcere jam ad sanitatem spectante.\n\t\t\t\t\t\tRursus  et sanies et pus quasdam species graecis nominibus distinctas  habent. Est enim quaedam sanies, quae vel  vel   nominatur: est pus, quod  appellatur.   tenue, subalbidum, ex malo ulcere exit, maximeque  ubi nervo laeso, inflammatio sequuta est.  crassior  est, glutinosior, subalbida, mellique albo subsimilis.\n\t\t\t\t\t\tFertur  haec quoque ex malis ulceribus, ubi nervi circa articulos  laesi sunt; et inter haec loca, maxime ex genibus.   tenue, subalbidum, quasi unctum, colore atque pinguitudine  oleo albo non dissimile apparet in magnis ulceribus sanescentibus. Malus autem est sanguis nimium aut tenuis, aut  crassus, colore vel lividus, vel niger, aut pituita mixtus,  aut varius: optimus calidus, ruber, modice crassus, non  glutinosus.\n\t\t\t\t\t\tItaque protinus ejus vulneris expedita magis  curatio est, ex quo sanguis bonus fluxit: itemque postea  spes in iis major est, ex quibus melioris generis quaeque  proveniunt. Sanies igitur mala est multa, nimis tenuis, livida,  aut pallida, aut nigra, aut glutinosa, aut mali odoris, aut  quae et ipsum ulcus, et junctam ei cutem erodit: melior est  non multa, modice crassa, subrubicunda, aut subalbida.\n\t\t\t\t\t\t  autem pejor est multus, crassus, sublividus aut subpallidus, glutinosus, acer, calidus, mali odoris: tolerabilior  est subalbidus, qui cetera omnia contraria prioribus habet.   autem mala est multa et percrassa: melior quae et        tenuior et minus copiosa est. Pus inter haec optimum est.  Sed id quoque pejus est multum, tenue, dilutum; magisque  si ab initio tale est: itemque si colore sero simile, si pallidum, si lividum, si faeculentum est: praeter haec si male  olet; nisi tamen locus hunc odorem excitat.\n\t\t\t\t\t\tMelius est, quo  minus est, quo crassius, quo albidius: itemque si laeve est,  si nihil olet, si aequale est. Modo tamen convenire et magnitudini vulneris, et tempori debet: nam plus ex majore, plus  nondum solutis inflammationibus naturaliter fertur.   quoque pejus est multum, et parum pingue:.quo minus ejus,  quoque id ipsum pinguius, eo melius est. Quibus exploratis, ubi aliquis ictus est, qui servari  potest, protinus prospicienda duo sunt: ne sanguinis profusio, neve inflammatio interimat. Si profusionem timemus  (quod ex sede vulneris, et ex magnitudine ejus, et ex impetu ruentis sanguinis intelligi potest); siccis linamentis vulnus implendum est, supraque imponenda spongia ex aqua  frigida expressa, ac manu super comprimenda.\n\t\t\t\t\t\tSi parum  sic sanguis conquiescit, saepius linamenta mutanda sunt;  et, si sicca parum valent, aceto madefacienda sunt. Id vehemens ad sanguinem supprimendum est; ideoque quidam  id vulneri infundunt. Sed alius rursus metus subest; ne,  nimis valenter ibi retenta materia, magnam inflammationem  postea moveat. Quae res efficit, ut neque rodentibus medicamentis, neque adurentibus, et ob id ipsum inducentibus  crustam, sit utendum; quamvis pleraque ex his sanguinem  supprimunt: sed, si semel ad ea decurritur, iis potius, quae  mitius idem efficient.\n\t\t\t\t\t\tQuod si illa quoque profluvio vincuntur, venae quae sanguinem fundunt, apprehendendae, circaque id quod ictum est, duobus locis deligandae, intercidendaeque sunt,  ut et in se ipsae coeant, et nihilo minus ora praeclusa habeant. Ubi ne id quidem res patitur, possunt ferro candenti  aduri. Sed etiam satis multo sanguine effuso ex eo loco  quo neque nervus, neque musculus est, ut, puta, in fronte,  vel superiore capitis parte, commodissimum tamen est cucurbitulam admovere a diversa parte, ut illuc sanguinis cursus revocetur. Et adversus profusionem quidem in his auxilium est:  adversus inflammationem autem in ipso sanguinis cursu. Ea  timeri potest, ubi laesum est vel os, vel nervus, vel cartilago, vel musculus; aut ubi parum sanguinis pro modo  vulneris fluxit. Ergo quoties quid tale erit, sanguinem mature supprimere non oportebit; sed pati fluere, dum tutum  erit, adeo ut si parum fluxisse videbitur, mitti quoque ex  brachio debeat; utique si corpus juvenile et robustum et  exercitatum est: multoque magis, si id vulnus ebrietas praecessit. Quod si musculus laesus videbitur, praecidendus erit:  nam percussus, mortiferus est; praecisus, sanitatem recipit. Sanguine autem vel suppresso, si nimius erumpit;  vel exhausto, si per se parum fluxit; longe optimum est  vulnus glutinari. Potest autem id quod vel in cute, vel  etiam in carne est, si nihil ei praeterea mali accedit: potest  caro alia parte dependens, alia inhaerens; si tamen etiamnum integra est, et conjunctione corporis fovetur. In iis  vero quae glutinantur, duplex curatio est. Nam si plaga  in molli parte est, sui debet; maximeque, si discissa auris  ima est, vel imus nasus, vel frons, vel bucca, vel palpebra,  vel labrum, vel circa guttur cutis, vel venter.\n\t\t\t\t\t\tSi vero in  carne vulnus est, hiatque, neque in unum orae facile , sutura quidem aliena est; imponendae vero fibulae  sunt;  Graeci nominant; quae oras, paulum tamen  contrahant, quo minus lata postea cicatrix sit. Ex his autem  colligi potest, id quoque quod alia parte dependens, alia  inhaerebit, si alienatum adhuc non est, suturam, an fibulam  postulet. Ex quibus neutra ante debet imponi, quam intus  vulnus purgatum est; ne quid ibi concreti sanguinis relinquatur.\n\t\t\t\t\t\tId enim et in pus vertitur, et inflammationem movet,  et glutinari vulnus prohibet. Ne linamentum quidem, quod  supprimendi sanguinis causa inditum est, ibi relinquendum  est: nam id quoque inflammat. Comprehendi vero sutura,  vel fibula, non cutem tantum, sed aliquid etiam ex carne,  ubi suberit haec, oportebit; quo valentius haereat, neque  cutem abrumpat. Utraque optima est ex acia molli, non  nimis torta, quo mitius corpori insidat. Utraque neque nimis  rara, neque  crebra injicienda.\n\t\t\t\t\t\tSi nimis rara est, non        continet: si nimis crebra est, vehementer afficit: quia, quo  saepius acus corpus transsuit,quoque plura loca injectum  vinculum mordet, eo majores inflammationes oriuntur; magisque aestate. Neutra etiam vim ullam desiderat; sed eatenus utilis est, qua cutis ducentem quasi sua sponte subsequitur. Fere tamen fibulae latius vulnus esse patiuntur: sutura oras jungit, quae ne ipsae quidem inter se contingere  ex toto debent; ut si quid intus humoris concreverit, sit  qua emanet.\n\t\t\t\t\t\tSi quod vulnus neutrum horum recipit, id tamen  purgari debet. Deinde omni vulneri primo imponenda est  spongia ex aceto expressa: si sustinere aliquis aceti vim  non potest, vino utendum est. Levius plaga juvatur etiam,  si ex aqua frigida expressa spongia imponitur. Sed ea,  quocumque modo imposita est, dum madet, prodest: itaque,  ut inarescat, non est committendum.\n\t\t\t\t\t\tLicetque sine peregrinis, et conquisitis, et compositis medicamentis vulnus curare. Sed si quis huic parum confidit, imponere  debet, quod sine sevo compositum sit ex iis, quae cruentis vulneribus apta esse proposui; maximeque si caro est,  barbarum; si nervi, vel cartilago, vel aliquid ex eminentibus, quales aures, vel labra sunt, Polyidae sphragidem. Alexandrinum quoque viride\n\t\t\t\t\t\tnervis  idoneum est: eminentibusque partibus ea quam Graeci  vocant.\n\t\t\t\t\t\tSolet etiam, colliso corpore,  exigua parte findi cutis. Quod ubi incidit,\n\t\t\t\t\t\tnon alienum est  scalpello latius aperire; nisi musculi, nervique juxta sunt,  quos incidi non expedit: ubi satis diductum est, medicamentum imponendum est. At si id quod collisum est, quamvis  parum diductum est, latius tamen aperiri propter nervos aut  musculos non licet, adhibenda sunt ea quae humorem leniter  extrahant; praecipueque ex his id, quod  vocari proposui. Non alienum est etiam, ubicumque vulnus  grave est, imposito quo id juvetur, insuper circumdare  lanam succidam ex aceto et oleo: vel cataplasma, si mollis  is locus est, quod leniter reprimat; si nervosus, aut musculosus, quod emolliat. Fascia vero ad vulnus deligandum lintea aptissima  est; eaque lata esse debet, ut semel injecta non vulnus        tantum, sed paulum utrimque etiam oras ejus comprehendat.  Si ab altera parte caro magis recessit, ab ea melius : si aeque ab utraque, transversa comprehendere oras  debet; aut si id vulneris ratio non patitur, media primum  injicienda est; ut tum in utramque partem ducatur.\n\t\t\t\t\t\tSic autem  deliganda est, ut et contineat, neque adstringat: quod non  continetur, elabitur; quod nimis adstrictum est, cancro periclitatur. Hieme saepius fascia circumire debet: aestate  quoties necesse est. Tum extrema pars ejus inferioribus acu  assuenda est: nam nodus vulnus laedit, nisi tamen longe  est.\n\t\t\t\t\t\tIllo neminem decipi decet, ut propriam viscera curationem requirant, de quibus supra posui. Nam plaga ipsa  curanda extrinsecus vel sutura, vel alio medicinae genere  est. In visceribus nihil movendum est; nisi, ut si quid aut  ex jecinore, aut liene, aut pulmone dumtaxat extremo dependet, praecidatur. Alioquin vulnus interius ea victus ratio,  eaque medicamenta sanabunt, quae cuique visceri convenire  superiore libro proposui. His ita primo die ordinatis, homo in lecto collocandus est; isque, si grave vulnus est, abstinere, quantum  vires patiuntur, ante inflammationem, cibo debet; bibere,   sitim finiat, aquam calidam, vel, SI aestas est, ac  neque febris, neque dolor est, etiam frigidam.\n\t\t\t\t\t\tAdeo tamen  nihil perpetuum est, sed semper pro vi corporis aestimandum, ut imbecillitas etiam cibum protinus facere necessarium possit; tenuem scilicet, et exiguum, qui tantum sustineat. Multique etiam ex profluvio sanguinis intermorientes  ante ullam curationem vino reficiendi sunt: quod alioqui  inimicissimum vulneri est. Nimis vero intumescere vulnus, periculosum; nihil  intumescere, periculosissimum est: illud  indicium est magnae inflammationis; hoc emortui corporis.  Protinusque, si mens homini consistit, si nulla febris accessit, scire licet mature vulnus sanum fore. Ac ne febris quidem terrere debet, si in magno vulnere, dum inflammatio  est, permanet. IIIa perniciosa est, quae vel levi vulneri  supervenit, vel ultra tempus inflammationis durat, vel delirium movet: vel si nervorum rigor, aut distentio, quae ex        vulnere orta est, ea non finitur.\n\t\t\t\t\t\tVomitus quoque biliosus non voluntarius, vel protinus ut  percussus est aliquis, vel dum inflammatio manet, malum  signum est in iis dumtaxat, quorum vel nervi, vel etiam  nervosi loci vulnerati sunt. Sponte tamen vomere, non alienum est; praecipue iis, quibus in consuetudine fuit: sed  neque protinus post cibum, neque jam inflammatione orta,  neque quum in superioribus partibus plaga est. Biduo sic vulnere habito, tertio die id aperiendum,  tergendaque sanies ex aqua frigida est, eademque rursus  injicienda sunt. Quinto jam die, quanta inflammatio futura  est, se ostendit. Quo die, rursus detecto vulnere, considerandus color est: qui si lividus, aut pallidus, aut varius,  aut niger est, scire licet malum vulnus esse; idque quandocumque animadversum est, terrere nos potest. Album, aut  rubicundum esse, commodissimum est. Item cutis dura, crassa,  dolens, periculum ostendit:\n\t\t\t\t\t\tbona signa sunt, ubi haec sine  dolore, tennis et mollis est. Sed si glutinatur vulnus, aut  leviter intumuit, eadem sunt imponenda quae primo fuerunt;  si gravis inflammatio est, neque glutinandi spes est, ea  quae pus moveant. Jamque aquae quoque calidae necessarius usus est, ut et materiam digerat, et duritiam emolliat,  et pus citet. Ea sic temperanda est, ut manu contingenti jucunda sit; et usque eo adhibenda, donec aliquid ex tumore  minuisse, coloremque ulceri magis naturalem reddidisse videatur.\n\t\t\t\t\t\tPost id fomentum, si late plaga non patet, imponi protinus emplastrum debet; maximeque, si grande vulnus est,  tetrapharmacum; si in articulis, digitis, locis cartilaginosis, : at si latius hiat, idem illud  emplastrum liquari ex irino unguento oportet, eoque illita  linamenta disponi per plagam; deinde emplastrum supra  dari, et super id succidam lanam: minusque etiam quam  primo, fasciae adstringendae sunt. Proprie quaedam in articulis visenda sunt. In quibus  si praecisi nervi sunt, qui continebant, debilitas ejus partis  sequitur. Si id dubium est, et ex acuto telo plaga est, ea  transversa commodior est: si ex retuso et gravi, nullum in  figura discrimen est; sed videndum est, pus supra        articulum, an infra nascatur. Si sub eo nascitur, albumque et  crassum diu fertur, nervum praecisum esse credibile est;  magisque, quo majores dolores inflammationesque, et quo  maturius excitatae sunt.\n\t\t\t\t\t\tQuamvis autem non abscissus nervus est; tamen, si circa tumor durus diu permanet, necesse  est et diuturnum ulcus esse, et, sano quoque eo, tumorem  permanere: futurumque est, ut tarde membrum id vel extendatur, vel contrahatur. Major tamen in extendendo mora  est, ubi recurvato articulo curatio adhibita est; quam in  recurvando eo quod rectum continuerimus. Collocari quoque membrum quod ictum est, ratione certa debet:\n\t\t\t\t\t\tsi glutinandum est, ut superius sit; si in inflammatione est, ut in  neutram partem inclinatum sit; si jam pus profluit, ut devexum sit. Optimum etiam medicamentum quies est: moveri,  ambulare, nisi sanis, alienum est. Minus tamen iis periculosum, qui in capite vel brachiis, quam qui in inferioribus  partibus vulnerati sunt. Minimeque ambulatio convenit, femine, aut crure, aut pede laborante.\n\t\t\t\t\t\tLocus in quo cubabit,  tepidus esse debebit. Balneum quoque, dum parum vulnus  purum est, inter res infestissimas est: nam id et tumidum et  sordidum reddit: ex quibus ad cancrum transitus esse consuevit. Lenis frictio recte adhibetur; sed iis partibus quae  longius absunt a vulnere. Inflammatione finita, vulnus purgandum est. Id  optime faciunt tincta in melle linamenta; supraque idem  emplastrum, vel enneapharmacum\n\t\t\t\t\t\tdandum est. Tum  demum vero purum est, quum rubet, ac nimium neque siccum,  neque humidum est. At quodcumque sensu caret, quod non  naturaliter sentit, quod nimium aut aridum, aut humidum est,  quod aut albidum, aut pallidum, aut lividum, aut nigrum  est, id purum non est. Purgato, sequitur ut impleatur. Jamque calida aqua  eatenus necessaria est, ut sanies removeatur. Lanae succidae supervacuus usus est: lota melius circumdatur. Ad  implendum autem vulnus proficiunt quidem etiam medicamenta aliqua: itaque ea adhiberi non alienum est; ut butyrum cum rosa, et exigua mellis parte; aut cum eadem rosa  tetrapharmacum; aut ex rosa linamenta.\n\t\t\t\t\t\tPlus tamen proficit        balneum rarum, cibi boni succi, vitatis omnibus acribus;  sed jam pleniores. Nam et avis, et venatio, et suilla elixa  dari potest. Vinum omnibus, dum febris, dum inflammatio  est, alienum est: itemque usque ad cicatricem, si nervi,  musculive vulnerati sunt; etiam si alte caro. At si plaga in  summa cute generis tutioris est, potest non pervetus, modice tamen datum, ad implendum quoque proficere.\n\t\t\t\t\t\tSi quid  molliendum est, quod in nervosis locis, musculosisque necessarium est, cerato quoque super vulnus utendum est. At si caro  supercrevit, modice reprimit siccum linamentum; vehementius  squama aeris. Si plus est, quod tolli opus est, adhibenda sunt  etiamnum vehementiora, quae corpus exedant. Cicatricem  post omnia haec commode inducit lycium ex passo aut lacte  dilutum; vel etiam per se impositum siccum linamentum. Hic ordo felicis curationis est: sed quaedam tamen  periculosa incidere consuerunt. Interdum enim vetustas ulcus  occupat, induciturque ei callus, et circum orae crassae  livent post quae, quidquid medicamentorum ingeritur, parum proficit: quod fere negligenter curato ulceri supervenit.  Interdum vel ex nimia inflammatione, vel ob aestus immodicos, vel ob nimia frigora, vel quia nimis vulnus adstrictum est, vel quia corpus aut senile, aut mali habitus est,  cancer occupat.\n\t\t\t\t\t\tId genus a Graecis diductum in species  est; nostris vocabulis non est. Omnis autem cancer non  solum id corrumpit, quod occupavit, sed etiam serpit:  deinde aliis aliisque signis discernitur. Nam modo super  inflammationem rubor ulcus ambit, isque cum dolore procedit;  Graeci nominant. Modo ulcus nigrum  est, quia caro ejus corrupta est: idque vehementius etiam  putrescendo intenditur, ubi vulnus humidum est, et ex nigro  ulcere humor pallidus fertur, malique odoris est; carunculaeque corruptae,\n\t\t\t\t\t\tinterdum etiam nervi ac membranae resolvuntur; specillumque demissum descendit aut in latus,  aut deorsum: eoque vitio nonnumquam os quoque afficitur.  Modo oritur ea quam Graeci  appellant. Priora  in qualibet parte corporis fiunt, hoc in prominentibus membris, id est inter ungues, et alas, vel inguina; fereque in  senibus, vel in iis quorum corpus mali habitus est. Caro in        ulcere vel nigra, vel livida est, sed sicca et arida; proximaque cutis plerumque subnigris pusulis impletur: deinde  ei proxima vel pallida, vel livida, fereque rugosa et sine  sensu est; ulterior in\n\t\t\t\t\t\tinflammatione est; omniaque ea simul  serpunt, ulcus in locum pusulosum; pusulae in eum   pallet aut livet; pallor aut livor in id quod inflammatum est;  inflammatio in id quod integrum est, transit.\n\t\t\t\t\t\tInter haec  deinde febris acuta oritur, ingensque sitis: quibusdam etiam  delirium accedit: alii, quamvis mentis suae compotes sunt,  balbutiendo tamen vix sensus suos explicant: incipit affici  stomachus: fit foedi spiritus ipse odoris. Atque initium quidem ejus mali recipit curationem: ubi vero penitus insedit,  insanabile est; plurimique sub frigido sudore moriuntur. Ac pericula quidem vulnerum haec sunt. Vetus  autem ulcus scalpello concidendum est, excidendaeque ejus  orae, et quidquid super eas livet aeque incidendum. Si varicula intus est, quae id sanari prohibet, ea quoque excidenda. Deinde ubi sanguis emissus, novatumque vulnus est,  eadem curatio adhibenda, quae in recentibus vulneribus exposita est. Si scalpello aliquis uti non vult, potest sanare  id emplastrum, quod ex ladano fit: et quum ulcus sub eo  exesum est, id quo cicatrix inducitur. Id autem, quod  vocari dixi, non solum  vulneri supervenire, sed sine hoc quoque oriri consuevit:  atque interdum periculum majus affert; utique si circa  cervices aut caput constitit. Oportet, si vires patiuntur,  sanguinem mittere: deinde imponere simul reprimentia et  refrigerantia; maximeque cerussam solani succo, aut cimoliam cretam aqua pluviali exceptam, aut ex eadem aqua  subactam farinam, cupresso adjecta, aut, si tenerius corpus  est, lenticulam.\n\t\t\t\t\t\tQuidquid impositum est, betae folio contegendum est, et super linteolum frigida aqua madens imponendum. Si per se refrigerantia parum proderunt, miscenda  erunt hoc modo: sulphuris p. )-(. I. cerussae et croci, singulorum p. )-(. XII. s. eaque cum vino conterenda sunt, et  id his illinendum. At si durior locus est, solani folia contrita suillae adipi miscenda sunt, et illita linteolo superinjicienda. At si nigrities est, nequedum serpit, imponenda sunt,  quae carnem putrem lenius exedant: repurgatumque ulcus  sic ut cetera, nutriendum est. Si magis putre est, jamque  procedit ac serpit, opus est vehementius erodentibus. Si ne  haec quidem evincunt, aduri locus debet, donec ex eo nullus humor feratur: nam quod sanum est, siccum est quum  aduritur.\n\t\t\t\t\t\tPost ustionem putris ulceris, superponenda sunt  quae crustas a vivo resolvant. Ubi eae exciderunt, purgandum ulcus maxime melle et resina est: sed aliis quoque  purgari potest, quibus purulenta curantur; eodemque modo  ad sanitatem perducendum est. Gangraenam vero, si nondum plane tenet, sed adhuc  incipit, curare non difficillimum est; utique in corpore juvenili: et magis etiam si musculi integri sunt; si nervi vel  laesi non sunt, vel leviter affecti sunt; neque ullus magnus  articulus nudatus est; aut carnis in eo loco paulum est, ideoque non multum, quod putresceret, fuit; consistitque eo loco  vitium,\n\t\t\t\t\t\tquod maxime fieri in digito potest. In ejusmodi casu  primum est, si vires patiuntur, sanguinem mittere: deinde  quidquid aridum est, et intentione quadam proximum quoque  locum male habet, usque sanum corpus concidere. Medicamenta vero, dum malum serpit, adhibenda nulla sunt, quae  pus movere consuerunt; ideoque ne aqua quidem calida.  Gravia quoque, quamvis reprimentia, aliena sunt; sed his  quam levissimis opus est: superque ea, quae inflammata  sunt, utendum est refrigerantibus.\n\t\t\t\t\t\tSi nihilo magis malum  constitit, uri id quod est inter integrum ac vitiatum locum  debet. Praecipueque in hoc casu petendum, non a medicamentis solum, sed etiam a victus ratione praesidium est: neque enim id malum, nisi corrupti vitiosique corporis est.  Ergo primo, nisi imbecillitas prohibet, abstinentia utendum;  deinde danda, quae per cibum potionemque alvum, ideoque  etiam corpus, adstringant; sed ea levia. Postea, si vitium  constitit, imponi super vulnus eadem debent, quae in putri  ulcere praescripta sunt.\n\t\t\t\t\t\tAc tum quoque plenioribus cibis uti  licebit ex media materia; sed tamen non nisi alvum, corpusque siccantibus; aqua vero pluviali frigida. Balneum, nisi  jam certa fiducia redditae sanitatis est, alienum est:        siquidem emollitum in eo vulnus cito rursus eodem malo afficitur.  Solent vero nonnumquam nihil omnia auxilia proficere, ac  nihilo minus serpere is cancer: inter quae miserum, sed unicum auxilium est, ut cetera pars corporis tuta sit, membrum,  quod paulatim emoritur, abscindere. Hae gravissimorum vulnerum curationes sunt. Sed  ne illa quidem negligenda, ubi integra cute interior pars collisa est; aut ubi derasum, attritumve aliquid est; aut ubi surculus corpori infixus est; aut ubi tenue, sed altum vulnus  insedit. In primo casu commodissimum est malicorium ex  vino coquere, interioremque ejus partem conterere, et cerato  miscere ex rosa facto, idque superponere: deinde, ubi cutis  ipsa exasperata est, inducere lene medicamentum, quale lipara est.\n\t\t\t\t\t\tDeraso vero, detritoque imponendum est emplastrum tetrapharmacum, minuendusque cibus, et vinum subtrahendum. Neque id, quia non habebit altiores ictus,  contemnendum erit: siquidem ex ejusmodi casibus saepe cancri fiunt. Quod si levius id erit, et in parte exigua, contenti  esse poterimus eodem leni medicamento. Surculum vero, si  fieri potest, oportet vel manu, vel etiam ferramento ejicere.  Si vel praefractus est, vel altius descendit quam ut id ita  fieri possit, medicamento evocandus est.\n\t\t\t\t\t\tOptime autem  educit superimposita arundinis radix, si tenera est, protinus  contrita; si jam durior, ante in mulso ; cui semper  mel adjiciendum est: aut aristolochia cum eodem melle.  Pessima ex surculis arundo est, quia aspera est: eademque  offensa etiam in filice est. Sed usu cognitum est, utramque  adversus alteram medicamentum esse, si contrita ac superimposita est. Facit autem idem in omnibus surculis, quodcumque medicamentum extrahendi vim habet. Idem altis tenuibusque vulneribus aptissimum est. Priori rei Philocratis; huic Hecataei\n\t\t\t\t\t\templastrum maxime convenit. Ubi vero in quolibet vulnere ventum ad inducendam  cicatricem est, quod perpurgatis jam, repletisque ulceribus necessarium est, primum ex aqua frigida ,  dum caro alitur; deinde quum jam continenda est, siccum  imponendum est, done cicatrix inducatur: tum deligari  super album plumbum oportet, quo et reprimitur cicatrix, ct        colorem maxime sano corpori similem accipit.\n\t\t\t\t\t\tIdem radix  silvestris cucumeris praestat: idem compositio, quae habet  elaterii p. )-(. I. spumae argenti p. )-(. II. unguenti p. )-(.  VII. quae excipiuntur resina terebinthina, donec emplastri  crassitudo ex omnibus fiat. Ac nigras quoque cicatrices leniter purgant paribus portionibus mixta aerugo et plumbum  elotum, eademque resina coacta; sive ungitur cicatrix, quod  in facie fieri potest; sive id ut emplastrum imponitur, quod  in aliis partibus commodius est.\n\t\t\t\t\t\tAt si vel excrevit cicatrix,  vel concava est, stultum est decoris causa rursus et dolorem  et medicinam sustinere: alioquin res utrique succurri patitur.  Siquidem utraque cicatrix exulcerari scalpello potest: si medicamentum aliquis mavult, idem efficiunt compositiones eae,  quae corpus exedunt. Cute exulcerata, super eminentem  carnem exedentia medicamenta conjicienda sunt; super concavam, implentia; done utrumque ulcus sanae cuti aequatur: et tum cicatrix inducatur. Dixi de iis vulneribus, quae maxime per tela inferuntur:  sequitur, ut de iis dicam, quae morsu fiunt, interdum hominis, interdum simiae, saepe canis,  nonnumquam ferorum animalium, aut . Omnis autem fere morsus habet quoddam virus. Itaque si vehemens  vulnus est, cucurbitula admovenda est: si levius, protinus  emplastrum injiciendum, praecipueque Diogenis;\n\t\t\t\t\t\tsi id non est, quodlibet ex iis, quae adversus morsus proposui; si ea non sunt, viride alexandrinum; si  ne id quidem est, quodlibet non pingue ex iis, quae recentibus vulneribus accommodantur. Sal quoque his, praecipueque ei, quod canis fecit, medicamentum est, si vulneri  imponitur, superque id duobus digitis verberatur: exsaniat  enim. Ac salsamentum quoque recte super id vulnus deligatur. Utique autem, si rabiosus canis fuit, cucurbitula        virus ejus extrahendum est. Deinde, si locus neque nervosus, neque musculosus est, vulnus id adurendum est: si uri  non potest, sanguinem homini mitti non alienum est. Tum  usto quidem vulneri superimponenda quae ceteris ustis sunt:  ei vero quod expertum ignem non est, ea medicamenta, quae  vehementer exedunt. Post quae nullo novo magisterio, sed  jam supra posito vulnus erit implendum, et ad sanitatem perducendum.\n\t\t\t\t\t\tQuidam post rabiosi canis morsum protinus in  balneum mittunt, ibique patiuntur desudare, dum vires corporis sinunt, vulnere adaperto, quo magis ex eo quoque virus destillet: deinde multo meracoque vino excipiunt, quod  omnibus venenis contrarium est. Idque quum ita per triduum  factum est, tutus esse homo a periculo videtur. Solet autem ex eo vulnere, ubi parum occursum est,  aquae timor nasci:  ( ) Graeci appellant. Miserrimum genus morbi, in quo  simul aeger et siti et aquae metu cruciatur: quo oppressis in  angusto spes est. Sed unicum tamen remedium est, nec opinantem in piscinam non ante ei provisam projicere, et, si  natandi scientiam non habet, modo mersum bibere pati, modo  attollere; si habet, interdum deprimere, ut invitus quoque  aqua satietur: sic enim simul et sitis et aquae metus tollitur.\n\t\t\t\t\t\tSed aliud periculum excipit, ne infirmum corpus in aqua frigida vexatum nervorum distentio absumat. Id ne incidat, a  piscina protinus in oleum calidum demittendus est. Antidotum  autem, praecipue id, quod primo loco posui; ubi id  non est, aliud, si nondum aeger aquam horret, potui ex  aqua dandum est; et si amaritudine offendit, mel adjiciendum  est: si jam is morbus occupavit, per catapotia sumi potest. Serpentium quoque morsus non nimium distantem curationem desiderant: quamvis in ea multum antiqui variarunt;  ut in singula genera anguium singula medendi genera praeciperent; aliique alia. Sed in omnibus eadem maxime proficiunt. Igitur in primis super vulnus id membrum deligandum est; non tamen nimium vehementer, ne torpeat: dein  venenum extrahendum est. Id cucurbitula optime facit: neque alienum est, ante scalpello circa vulnus incidere, quo  plus vitiati jam sanguinis extrahatur.\n\t\t\t\t\t\tSi cucurbitula non est,        quod tamen vix incidere potest, tum quodlibet simile vas,  quod idem possit: si ne id quidem est, homo adhibendus est,  qui id vulnus exsugat. Neque hercules scientiam praecipuam  habent ii, qui Psylli nominantur;  sed audaciam usu ipso confirmatam. Nam venenum serpentis,  ut quaedam etiam venatoria venena, quibus Galli praecipue  utuntur, non gustu, sed in vulnere nocent.\n\t\t\t\t\t\tIdeoque colubra  ipsa tuto estur; ictus ejus occidit. Et si stupente ea, quod per  quaedam medicamenta circulatores faciunt, in os digitum  quis indidit, neque percussus est, nulla in ea saliva noxa est.  Ergo quisquis, exemplum Psylli sequutus, id vulnus exsuxerit,  et ipse tutus erit, et tutum hominem praestabit. Illud, ne intereat, ante debebit attendere, ne quod in gingivis, palatove,  aliave parte oris ulcus habeat.\n\t\t\t\t\t\tPost haec is homo loco calido  collocandus est sic, ut id, quod percussum erit, in inferiorem  partem inclinetur. Si neque qui exsugat, neque cucurbitula  est, sorbere oportet jus anserinum, vel ovillum, vel vitulinum, et vomere: vivum autem gallinaceum pullum per medium dividere, et protinus calidum super vulnus imponere  sic, ut pars interior corpori jungatur. Facit id etiam   agnusve discissus, et calida ejus caro statim super vulnus  imposita: emplastra quoque, quae supra comprehensa sunt;  aptissimumque est vel Ephesium, vel id quod ei  subjectum est.\n\t\t\t\t\t\tPraesensque in aliquo antidoto praesidium  est. Si id non est, necessarium est exsorbere potionem  meri vini cum pipere, vel quidlibet aliud, quod calori movendo est, nec humorem intus coire patitur: nam maxima  pars venenorum frigore interimit. Omnia etiam urinam moventia, quia materiam extenuant, utilia sunt. Haec adversus omnes ictus communia sunt: usus tamen ipse docuit, eum, quem aspis percussit, acetum potius  bibere debere. Quod demonstrasse dicitur casus cujusdam  pueri, qui quum ab hac ictus esset, et partim ob ipsum vulnus, partim ob immodicos aestus siti premeretur, ac locis  siccis alium humorem non reperiret, acetum, quod forte secum habebat, ebibit, et liberatus est. Credo quoniam id,  quamvis refrigerandi vim habet, tamen habet etiam dissipandi. Quo fit, ut terra respersa eo spumet. Eadem ergo vi        verisimile est spissescentem quoque intus humorem hominis  ab eo discuti, et sic dari sanitatem. In quibusdam etiam aliis serpentibus certa quaedam  auxilia satis nota sunt. Nam scorpio sibi ipse pulcherrimum  medicamentum est. Quidam contritum cum vino bibunt: quidam eodem modo contritum super vulnus imponunt: quidam  super prunam eo imposito vulnus suffumigant, undique veste  circumdata, ne is fumus dilabatur: tum carbonem ejus super  vulnus deligant.\n\t\t\t\t\t\tBibere autem oportet herbae solaris, quam   Graeci vocant, semen, vel certe folia ex vino.  Super vulnus vero etiam furfures ex aceto, vel ruta silvatica recte imponitur, vel cum melle sal tostus. Cognovi tamen medicos, qui ab scorpione ictis nihil aliud, quam ex  brachio sanguinem miserunt. Et ad scorpionis autem et aranei ictum, allium cum  ruta recte miscetur, ex oleoque contritum superimponitur. At si cerastes, aut dipsas, aut haemorrhois\n\t\t\t\t\t\tpercussit, polii, quod aegyptiae fabae  aequet, arefactum, in duas potiones dividendum est  sic, ut ei rutae paulum adjiciatur. Trifolium quoque et mentastrum, et cum aceto panaces aeque proficiunt. Costumque,  et casia, et cinnamomum recte per potionem assumuntur. Adversus chelydri vero ictum, panaces, aut laser  vel porri succus cum hemina vini sumendus est, et edenda  multa satureia. Imponendum autem super vulnus stercus  caprinum ex aceto coactum; aut ex eodem hordeacea farina:  aut ruta, vel nepeta cum sale contrita, melle adjecto. Quod  in eo quoque vulnere, quod cerastes fecit, aeque valet. Ubi vero phalangium nocuit, praeter eam curationem,  quae manu redditur, saepe homo demittendus in solium est,  dandusque ei myrrhae et uvae taminiae par modus ex passi  hemina; vel radiculae semen, aut polii radix ex vino; et  super vulnus furfures ex aceto cocti, imperandumque, ut  is conquiescat. Verum haec genera serpentium et peregrina, et aliquanto magis pestifera sunt; maximeque aestuosis locis gignuntur. Italia frigidioresque regiones hac quoque parte        salubritatem habent, quod minus terribiles angues edunt. Adversus quos satis proficit herba vettonica, vel cantabrica,  vel . vel argemonia, vel trixago, vel personata,  vel marina pastinaca, singulae binaeve tritae, et cum vino  potui datae, et super vulnus impositae. Illud ignorari non  oportet, omnis serpentis ictum et jejuni et jejuno magis nocere: ideoque perniciosissimi sunt quum incubant; utilissimumque est, ubi ex anguibus metus est, non ante progredi,  quam quis aliquid assumsit. Non tam facile iis opitulari est, qui venenum vel in  cibo, vel in potione sumserunt: primum, quia non protinus  sentiunt, ut ab angue icti; ita ne succurrere quidem statim  sibi possunt: deinde quia noxa non a cute, sed ab interioribus partibus incipit. Commodissimum est tamen, ubi primum  sensit aliquis, protinus oleo multo epoto vomere: deinde,  ubi praecordia exhausit, bibere antidotum; si id non est, vel  merum vinum. Sunt tamen quaedam remedia propria adversus quaedam venena, maximeque leviora. Nam si cantharidas aliquis  ebibit, panaces cum lacte contusa, vel galbanum vino adjecto dari, vel lac per se debet.\n\t\t\t\t\t\tSi cicutam, vinum merum  calidum cum ruta quamplurimum ingerendum est; deinde is  vomere cogendus; posteaque laser ex vino dandum: isque, si  febre vacat, in calidum balneum mittendus; si non vacat, ungendus ex calefacientibus est: post quae quies ei necessaria  est. Si hyoscyamum, fervens mulsum bibendum est, aut  quodlibet lac, maxime tamen asininum. Si cerussam, jus  malvae, vel juglandes ex vino contritae, maxime prosunt.\n\t\t\t\t\t\tSi sanguisuga epota est, acetum cum sale bibendum est. Si  lac intus coiit, aut passum, aut coagulum, aut cum aceto laser. Si fungos inutiles quis assumsit, radicula aut e posca,  aut cum sale et aceto edenda est. Ipsi vero hi et specie quidem discerni possunt ab utilibus, et cocturae genere idonei  fieri. Nam sive ex oleo inferbuerunt, sive piri surculus cum  his inferbuit, omni noxa vacant. Adustis quoque locis extrinsecus vis infertur: itaque  sequi videtur, ut de his dicam. Haec autem optime curantur  foliis aut lilii, aut linguae caninae, aut betae in vetere vino        oleoque decoctis: quorum quidlibet protinus impositum ad  sanitatem perducit. Sed dividi quoque curatio potest in ea,  quae mediocriter exedentia reprimentiaque, primo et pusulas prohibeant, et summam pelliculam exasperent: deinde ea  quae lenia ad sanitatem perducant. Ex prioribus est lenticulae cum melle farina, vel myrrha cum vino, vel creta cimolia cum turis cortice contrita et aqua coacta, atque ubi  usus necessitas incidit, aceto diluta:\n\t\t\t\t\t\tex insequentibus, quaelibet lipara; sed idonea maxime est, quae vel plumbi recrementum, vel vitellos habet. Est etiam illa adustorum curatio, dum  est, impositam habere cum melle lenticulam: ubi ea declinavit, farinam cum ruta, vel porro, vel  marrubio, donec crustae cadant: tum ervum cum melle, aut  irim, aut resinam terebinthinam, donec ulcus purum sit: novissime siccum linamentum. Ab his quae extrinsecus incidunt, ad ea veniendum  est, quae interius, corrupta aliqua corporum parte, nascuntur. Ex quibus non aliud carbunculo pejus est. Ejus hae  notae sunt: rubor est, superque eum non nimium pusulae  eminent, maxime nigrae, interdum sublividae, aut pallidae;  in his sanies esse videtur; infra color niger est; ipsum corpus aridum et durius, quam naturaliter oportet; circaque  quasi crusta est; eaque inflammatione cingitur; neque in eo  loco levari cutis potest, sed inferiori carni quasi affixa est;\n\t\t\t\t\t\tsomnus urget; nonnumquam horror, aut febris oritur, aut  utrumque. Idque vitium subteractis quasi quibusdam radicibus serpit, interdum celerius, interdum tardius: supra quoque procedens inalbescit; dein lividum fit, circumque exiguae  pusulae oriuntur: et si circa stomachum faucesve incidit, subito spiritum saepe elidit. Nihil melius est, quam protinus  adurere. Neque id grave est: nam non sentit; quoniam ea        caro mortua est. Finisque adurendi est, dum ex omni parte  sensus doloris est.\n\t\t\t\t\t\tTum deinde vulnus, sicut cetera adusta,  curandum est. Sequitur enim sub medicamentis erodentibus  crusta, undique a viva came diducta, quae trahit secum  quidquid corruptum erat; purusque jam sinus curari potest  implentibus. At si in summa cute vitium est, possunt succurrere quaedam vel exedentia tantum, vel etiam adurentia:\n\t\t\t\t\t\tvis pro magnitudine adhibenda est. Quodcumque vero medicamentum impositum est, si satis proficiet, protinus a viva  corruptam partem resolvit; certaque esse fiducia potest fere,  ut undique vitiosa caro excidat. Si id non fit, medicamentumque malo vincitur, utique ad ustionem properandum est.  Sed in ejusmodi casu abstinendum a cibo, a vino est: aquam  liberaliter bibere expedit: magisque ea servanda sunt, si  febricula quoque accessit. Non idem periculum carcinoma affert, nisi imprudentia  curantis agitatum est. Id vitium fit maxime in superioribus partibus, circa faciem, nares, aures, labra, mammas feminarum.  Circa locum aliqua quasi puncta sentiuntur; isque immobilis,  inaequalis tumet; interdum etiam torpet. Circa eum inflatae  venae quasi recurvantur, haeque pallent, aut livent; nonnumquam etiam in quibusdam delitescunt: tactusque is locus  aliis dolorem affert, in aliis eum non habet:\n\t\t\t\t\t\tet nonnumquam  sine ulcere durior aut mollior est, quam esse naturaliter debet; nonnumquam iisdem omnibus ulcus accedit: interdumque nullam habet proprietatem; interdum simile iis est, quae  Graeci vocant  aspredine quadam et magnitudine sua: colorque ejus ruber est, aut lenticulae similis;  neque tuto aufertur: nam protinus aut resolutio nervorum,  aut distentio insequitur. Saepe homo ictus obmutescit, atque ejus anima deficit. Quibusdam etiam, si id ipsum pressum est, quae circa sunt intenduntur et intumescunt. Ob  quae pessimum id genus est.\n\t\t\t\t\t\tFereque primum id fit, quod   a Graecis nominatur; deinde ex eo id carcinoma  quod sine ulcere est: deinde ulcus; ex eo thymium. Tolli  nihil, nisi cacoethes potest: reliqua curationibus irritantur;  et quo major vis adhibita est, eo magis. Quidam usi sunt  medicamentis adurentibus; quidam ferro adusserunt; quidam        scalpello exciderunt: neque ulli umquam medicina profecit:  sed adusta protinus concitata sunt, et increverunt,   occiderent;\n\t\t\t\t\t\texcisa etiam post inductam cicatricem, tamen  reverterunt, et causam mortis attulerunt: quum interim plerique nullam vim adhibendo, qua tollere id malum tentent, sed  imponendo tantum lenia medicamenta, quae quasi blandiantur, quominus ad ultimam senectutem perveniant, non prohibeantur. Discernere autem cacoethes, quod curationem  recipit, a carcinomate, quod non recipit, nemo *scite potest,  sed tempore et experimento.\n\t\t\t\t\t\tErgo ubi primum id vitium  notatum est, imponi debent medicamenta adurentia. Si levatur malum, minuunturque ejus indicia, procedere curatio  potest et ad scalpellum, et ad ustionem: si protinus irritatum  est, scire licet jam carcinoma esse; removendaque sunt  omnia acria, omnia vehementia. Sed si sine ulcere is locus  durus est, imponi ficum quam pinguissimam, aut   emplastrum\n\t\t\t\t\t\tsatis est.\n\t\t\t\t\t\tSi ulcus aequale est, ceratum ex rosa injiciendum est, adjiciendusque ei pulvis ex  contrita testa, ex qua faber ferrarius tingere candens ferrum  solitus est. Si id nimium supercrevit, tentanda squama aeris  est, quae lenissima ex adurentibus est, eatenus, ne quid  eminere patiatur: sed ita, sl nihil exacerbabit: sin minus,  eodem cerato contenti esse debebimus. Est etiam ulcus, quod  Graeci vocant. Id et  per se nascitur, et interdum ulceri ex alia causa facto supervenit. Color est vel lividus, vel niger; odor foedus; multus,  et muco similis humor: ipsum ulcus neque tactum, neque  medicamentum sentit; prurigine tantum movetur: at circa  dolor est, et inflammatio; interdum etiam febris oritur; nonnumquam ex ulcere sanguis erumpit:\n\t\t\t\t\t\tatque id quoque malum  serpit. Quae omnia saepe intenduntur; fitque ex his ulcus,  quod  Graeci vocant, quia celeriter serpendo,  penetrandoque usque ossa, corpus vorat. Id ulcus inaequale  est, coeno simile; inestque multus humor glutinosus, odor  intolerabilis, majorque quam pro modo ulceris inflammatio.  Utrumque, sicut omnis cancer, fit maxime in senibus, vel  iis quorum corpora mali habitus sunt. Curatio utriusque eadem est; sed in majore malo major vis necessaria.\n\t\t\t\t\t\t Ac        primum a victus ratione ordiendum est: ut quiescat in lectulo:  ut primis diebus a cibo abstineat, aquam quam plurimam assumat: alvus quoque ei ducatur: dein post inflammationem  cibum boni succi capiat, vitatis omnibus acribus; potionis  quantum volet sic, ut interdiu quidem aqua contentus sit; in  coena vero etiam vini austeri aliquid bibat. Non aeque tamen fame in iis, quos  urgebit, atque in iis, qui   adhuc habebunt, utendum erit. Et victus quidem  talis necessarius est.\n\t\t\t\t\t\tSuper ulcus vero inspergenda arida  oenanthe est, et, si parum proficiet, chalcitis. Ac si quis  nervus exesa carne nudatus est, contegendus ante linteolo  est, ne sub eo medicamento aduratur. Si validioribus etiamnum remediis opus est, ad eas compositiones veniendum est,  quae vehementius adurunt. Quidquid autem inspergitur,  averso specillo infundi debet.\n\t\t\t\t\t\tSuperdanda cum melle sunt  vel linamenta, vel oleae folia ex vino decocta, vel marrubium: eaque linteolo contegenda in aqua frigida madefacto,  dein bene expresso: circaque, qua tumor ex inflammatione  est, imponenda, quae reprimant, cataplasmata. Si sub his  nihil proficitur, ferro locus aduri debet; diligenter nervis, si  qui apparent, ante contectis. Adustum vel medicamentis,  vel ferro corpus, primum purgandum, deinde implendum  esse, apparere cuilibet ex prioribus potest. Sacer quoque ignis (zona;  seu ) malis ulceribus annumerari debet. Ejus duae  species sunt. Alterum est subrubicundum, aut mixtum  rubore atque pallore, exasperatumque per pusulas continuas, quarum nulla altera major est, sed plurimae perexiguae. In his semper fere pus, et saepe rubor cum calore  est: serpitque id nonnumquam sanescente eo, quod primum  vitiatum est: nonnumquam etiam exulcerato, ubi ruptis pusulis ulcus continuatur, humorque exit, qui esse inter saniem et pus videri potest. Fit maxime in pectore, aut lateribus, aut eminentibus partibus, praecipueque in plantis.\n\t\t\t\t\t\tAlterum autem est in summae cutis exulceratione, sed sine altitudine, latum, sublividum, inaequaliter tamen; mediumque  sanescit, extremis procedentibus: ac saepe id, quod jam sanum videbatur, iterum exulceratur: at circa proxima cutis,        quae vitium receptura est, tumidior et durior est, coloremque  habet ex rubro subnigrum.\n\t\t\t\t\t\tAtque hoc quoque malo fere corpora seniora tentantur, aut quae mali habitus sunt; sed in  cruribus maxime.\n\t\t\t\t\t\tOmnis autem sacer ignis, ut minimum periculum habet ex iis, quae serpunt; sic prope difficillime tollitur. Medicamentum ejus fortuitum est, uno die febris, quae  humorem noxium absumat. Pus, quo crassius et albidius est,  eo periculi minus est. Prodest etiam infra os ulcerum  laedi, quo plus puris exeat; et id, quo ibi corruptum corpus est, extrahatur. Sed tamen, si febricula accessit, abstinentia, lectulo, alvi ductione opus est.\n\t\t\t\t\t\tIn omni vero sacro igni, neque lenibus et glutinosis cibis, neque salsis et  acribus utendum est; sed iis, qui inter utrumque sunt: qualis  est panis sine fermento, piscis, , avis, exceptoque  apro, omnis fere venatio. Si non est febricula, et gestatio  utilis est et ambulatio et vinum austerum et balneum. Atque  in hoc quoque genere potio magis liberalis esse, quam cibus,  debet. Ipsa autem ulcera, si mediocriter serpunt, aqua calida; si vehementius, vino calido fovenda sunt: deinde acu  pusulae, quaecumque sunt, aperiendae: tum imponenda ea,  quae putrem carnem exedunt.\n\t\t\t\t\t\tUbi inflammatio sublata, ulcusque purgatum est, imponi lene medicamentum debet. In  altero autem genere possunt proficere mala cotonea in vino  cocta atque contrita: potest emplastrum vel Herae,  vel tetrapharmacum, cui quinta pars turis adjecta  sit: potest nigra hedera ex vino austero cocta; ac, si celeriter malum serpit, non aliud magis proficit. Purgato ulcere,  quod in summa cute esse proposui, satis ad sanitatem eadem  lenia medicamenta proficient. autem ulcus appellatur, quod et magnum  est, et habet oras duras, callosas, tumentes. Exit sanies  non multa, sed tenuis; odor malus neque in ulcere, neque in  ejus humore est; nulla inflammatio; dolor modicus est; nihil  serpit: ideoque nullum periculum adfert; sed non facile sanescit. Interdum tenuis cicatrix inducitur, deinde iterum  rumpitur, ulcusque renovatur. Fit maxime in pedibus et  cruribus. Super id imponi debet, quod et lene aliquid, et  vehemens, et reprimens habeat; quale ejus rei causa fit ex        his: squamae aeris, plumbi eloti combusti, singulorum p.  ) -(. IV. cadmiae, cerae, singulorum p. )-(. VIII. rosae quantum satis sit ad ceram simul cum eis molliendam. Fiunt etiam ex frigore hiberno ulcera, maxime in  pueris, et praecipue in pedibus digitisque eorum, nonnumquam etiam in manibus. Rubor cum inflammatione mediocri  est: interdum pusulae oriuntur, deinde exulceratio: dolor  autem modicus; prurigo major est: nonnumquam humor exit,  sed non multus, qui referre vel pus, vel saniem videtur. In  primis multa calida aqua fovendum est, in qua rapa decocta  sint; aut si ea non sunt, aliquae verbenae ex reprimentibus.\n\t\t\t\t\t\tSi nondum adapertum ulcus est, aes, quam maxime calidum  quis pati potest, admovendum est. Si jam exulceratio est,  imponi debet alumen aequa portione cum ture contritum,  vino adjecto, aut malicorium in aqua coctum, deinde contritum. Si summa detracta pellicula est, hic quoque melius  lenia medicamenta proficiunt. Struma quoque est tumor, in quo subter concreta  quaedam ex pure et sanguine quasi glandulae oriuntur: quae  vel praecipue fatigare medicos solent; quoniam et febres  movent, nec umquam facile maturescunt; et sive ferro, sive  medicamentis curantur, plerumque iterum juxta cicatrices  ipsas resurgunt; multoque post medicamenta : quibus  id quoque accedit, quod longo spatio detinent. Nascuntur  maxime in cervice; sed etiam in alis et inguinibus. In mammis quoque feminarum se reperisse, Meges auctor est.\n\t\t\t\t\t\tPropter haec et album veratrum recte datur, atque etiam  saepius, done ea digerantur: et medicamenta imponuntur,  quae humorem vel educant, vel dissipent; quorum supra  mentio facta est. Adurentibus quoque quidam utuntur, quae  exedant, crustaque eum locum adstringant: tum vero ut ulcus  curant. Quaecumque autem ratio curandi est, corpus, puro  ulcere, exercendum atque alendum est, donec ad cicatricem  perveniat. Quae quum medici doceant, quorumdam rusticorum experimento cognitum, quem struma male habet, eum,  si anguem edit, liberari. Furunculus vero est tuberculum acutum cum inflammatione et dolore; maximeque ubi jam in pus vertitur. Qui        ubi adapertus est, et exiit pus, apparet pars carnis in pus  versa, pars corrupta, subalbida, subrubra; quem ventriculum quidam furunculi nominant. In eo nullum periculum  est, etiamsi nulla curatio adhibeatur: maturescit enim per se,  atque erumpit. Sed dolor efficit, ut potior medicina sit, quae  maturius liberet. Proprium ejus medicamentum galbanum  est: sed alia quoque supra comprehensa sunt. Si cetera desunt, imponi debet primum non pingue emplastrum, ut id  reprimat: deinde, si non repressit, quodlibet puri movendo  accommodatum: si ne id quidem est, vel resina, vel fermentum. Expresso pure, nulla ultra curatio necessaria est. Phyma vero nominatur tuberculum furunculo simile,  sed rotundius et planius, saepe etiam majus. Nam furunculus  ovi dimidii magnitudinem raro explet, numquam excedit:  phyma etiam latius patere consuevit; sed inflammatio dolorque sub eo minores sunt. Ubi divisum est, pus eodem modo  apparet: ventriculus, ut in furunculo, non invenitur: verum  omnis corrupta caro in pus vertitur. Id autem in pueris et  saepius nascitur et facilius tollitur: in juvenibus rarius oritur,  et difficilius curatur: ubi aetas induravit, ne nascitur quidem.  Quibus vero medicamentis discuteretur, supra propositum est. autem est tumor, non altus, latus, in  quo quiddam pusulae simile est. Dolor distentioque vehemens est, et major quam pro magnitudine tumoris; interdum  etiam febricula: idque tarde maturescit, neque magnopere  in pus convertitur. Fit maxime aut in cervice, aut in alis,  aut in inguinibus. Panum a similitudine figurae nostri vocant.  Atque id ipsum quo medicamento tolleretur, supra demonstravi. Sed quum omnes hi nihil nisi minuti abscessus sint, generale nomen trahit latius vitium ad suppurationem spectans. Idque fere fit  post febres, aut post dolores partis alicujus, maximeque eos, qui ventrem infestarunt. Saepiusque oculis expositum est; siquidem latius aliquid intumescit ad similitudinem ejus, quod phyma vocari proposui, rubetque cum calore, et paulo post etiam cum duritia, magisque nocenter  indolescit, et sitim vigiliamque exprimit. Interdum tamen nihil horum in cute deprehendi potest; maximeque ubi altius        pus movetur: sed cum siti vigiliaque sentiuntur intus aliquae  punctiones.\n\t\t\t\t\t\tEt quod de subito durius non est, melius est;  et quamvis non rubet, coloris tamen aliter mutati est. Quae  signa jam pure oriente nascuntur: tumor ruborque multo ante  incipiunt. Sed si locus mollis est, avertendus materiae aditus est per cataplasmata, quae simul et reprimunt, et refrigerant: qualia et alias et paulo ante in  proposui.  Si jam durior est, ad ea veniendum est, quae digerant et  resolvant: qualis est ficus arida contusa; aut faex mixta cum  cerato, quod ex adipe suilla coactum sit; aut cucumeris radix, cui ex farina duae partes adjectae  sint, ante ex mulso decoctae.\n\t\t\t\t\t\tLicet etiam miscere aequis portionibus ammoniacum, galbanum, propolim, viscum; pondusque adjicere myrrhae dimidio minus, quam in prioribus singulis  erit. Atque emplastra quoque et malagmata idem efficiunt, quae  supra explicui. Quod per haec discussum non  est necesse est maturescat. Idque quo celerius fiat, imponenda est farina hordeacea ex aqua cocta *** recte miscetur)  Eadem autem haec in minoribus quoque abscessibus, quorum  nomina proprietatesque supra reddidi, recte fiunt. Eademque  omnium curatio: tantum modo distat.\n\t\t\t\t\t\tCrudum est autem, in  quo major quasi venarum motus est et gravitas et ardor et  distentio et dolor et rubor et durities; et, si major abscessus  est, horror, aut etiam febricula permanet: penitusque condita suppuratione, si pro his, quae alibi cutis ostendit, punctiones sunt. Ubi ista se remiserunt, jamque is locus prurit,  et aut sublividus, aut subalbidus est, matura suppuratio est:  eaque, ubi vel per ipsa medicamenta, vel etiam ferro aperta  est, pus debet emitti.\n\t\t\t\t\t\tTum si qua in alis, vel  inguinibus sunt, sine linamento nutrienda sunt. In ceteris  quoque partibus, si plaga exigua est, si mediocris suppuratio fuit, si non alte penetravit, si febris non est, si valet  corpus, aeque linamenta supervacua sunt: in reliquis parce        tamen, nec, nisi magna plaga est, imponi decent. Commode vero vel super linamenta, vel sine his imponitur lenticula ex melle, aut malicorium ex vino coctum: quae et per  se et mixta idonea sunt.\n\t\t\t\t\t\tSi qua circa duriora sunt, ad ea  mollienda vel malva contrita, vel foeni graeci linive semen  ex passo coctum superdandum est. Quidquid deinde impositum est, non adstringi, sed modice deligari debet. Illo neminem decipi decet, ut in hoc genere cerato utatur. Cetera,  quae pertinent ad purgandum ulcus, ad implendum, ad cicatricem inducendam, convenient quae in vulneribus exposita  sunt. Nonnumquam autem ex ejusmodi abscessibus, et ex  aliis ulcerum generibus fistulae oriuntur. Id nomen est ulceri  alto, angusto, calloso. Fit in omni fere parte corporis; habetque quaedam in singulis locis propria. Prius de communibus dicam. Genera igitur fistularum plura sunt: siquidem  aliae breves sunt, aliae altius penetrant; aliae recte intus  feruntur, aliae multoque plures transversae; aliae simplices  sunt, aliae duplices triplicesve, ab uno ore orsae, aut etiam  in plures sinus dividuntur: aliae rectae, aliae flexae, et tortuosae sunt;\n\t\t\t\t\t\taliae intra carnem desinunt, aliae ad ossa aut  cartilaginem penetrant, aut, ubi neutrum horum subest, ad  interiora perveniunt; aliae deinde facile, aliae cum difficultate curantur, atque etiam quaedam insanabiles .  Expedita curatio est in fistula simplici recenti, intra canem:  adjuvatque ipsam corpus, si juvenile, si firmum est. Inimica  contraria his sunt: itemque, si fistula os, vel cartilaginem,  vel nervum, vel musculum laesit; si articulum occupavit; si  vel ad vesicam, vel ad pulmonem, vel ad vulvam, vel ad  grandes venas arteriasve, vel ad inania, ut guttur, stomachum, thoracem penetravit.\n\t\t\t\t\t\tAd intestina quoque eam tendere, semper periculosum, saepe pestiferum est. Quibus  multum mali accedit, si corpus vel aegrum, vel senile, vel  mali habitus est. Ante omnia autem demitti specillum in fistulam convenit, ut quo tendat, et quam alte perveniat, scire  possimus; simul etiam protinus humida, an siccior sit: quod  extracto specillo patet. Si vero os in vicino est, id quoque  disci potest si jam nec ne eo fistula penetraverit, et quatenus        nocuerit;\n\t\t\t\t\t\tnam si molle est quod ultimo specillo contingitur,  intra carnem adhuc vitium est: si magis id renititur, ad os  ventum est. Ibi deinde si labitur specillum, nondum caries  est: si non labitur, sed aequali innititur, caries quidem, verum adhuc levis est: si inaequale quoque et asperum subest,  vehementius os exesum est.\n\t\t\t\t\t\tAt cartilago ubi subsit, ipsa  sedes docet; perventumque esse ad eam ex renisu patet. Et ex  his quidem colliguntur fistularum sedes, spatia, noxae. Simplices vero eae sint, an in plures partes diducantur, cognosci  potest ex modo puris; cujus si plus fertur, quam quod simplici spatio convenit, plures sinus esse manifestum est.  Quumque fere juxta sint caro, et nervus, et aliqua nervosa,  quales fere tunicae membranaeque sunt, genus quoque puris  docebit, num plures sinus intus diversa corporis genera perroserint. Siquidem ex carne pus laeve, album, copiosius  fertur: at ex nervoso loco, coloris quidem ejusdem, sed  tenuius: ex nervo, pingue et oleo non dissimile. Denique  etiam corporis inclinatio docet, num in plures partes fistulae  penetrarint; quia saepe, quum quis aliter decubuit, aliterque  membrum collocavit, pus ferri, quod jam desierat, iterum  incipit; testaturque, non solum alium sinum esse, ex quo descendat, sed etiam in aliam corporis partem eum tendere.\n\t\t\t\t\t\tSed si\n\t\t\t\t\t\tet in carne et recens et simplex est, ac neque rugosa  neque cava sede, neque in articulo, sed in eo membro,  quod per se immobile, non nisi cum toto corpore movetur;  satis proficiet emplastrum, quod recentibus vulneribus imponitur, dum habeat vel , vel alumen, vel squamam  aeris, vel aeruginem, vel ex metallicis aliquid: exque eo  collyrium fieri debet altera parte tenuius, altera paulo plenius, idque ea parte, qua tenuius est, antecedente demitti  oportet in fistulam, donec purus sanguis se ostendat:\n\t\t\t\t\t\tquae  in omnibus fistularum collyriis perpetua sunt. Idem deinde  emplastrum in linteolo superimponendum, supraque injicienda spongia est in acetum ante demissa: solvique quinto die  satis est. Genusque victus adhibendum est, quo carnem ali  docui. Ac si longius a praecordiis fistula est, ex intervallo  jejunum radiculas esse, deinde vomere, necessarium est.  Vetustate callosa fit fistula. Callus autem neminem fallit,        quia durus est, et aut albus, aut pallidus.\n\t\t\t\t\t\tSed tum validioribus medicamentis opus est: quale est, quod habet papaveris lacrimae p. )-(. I. gummis p.)-(. III. z. cadmiae p. )-(.  IV. atramenti sutorii p. )-(. VIII. ex quibus aqua coactis  collyrium fit: aut in quo sunt gallae p. )-(. z. aeruginis, sandarachae, aluminis , singulorum p. )-(. I. atramenti  sutorii combusti p. )-(. II. aut quod constat ex chalcitide, et  saxo calcis; quibus auripigmenti dimidio minus, quam in singulis prioribus est, adjicitur, eaque melle cocto excipiuntur.\n\t\t\t\t\t\tExpeditissimum autem est ex praecepto Megetis, aeruginis  rasae p. )-(. II. conterere, deinde ammoniaci thymiamatis  p. )-(. II. aceto liquare, eoque infuso aeruginem cogere: idque ex primis medicamentis est. Sed ut haec maximi effectus sunt, si cui ista non adsunt, facile tamen est callum  quibuslibet adurentibus medicamentis erodere: satisque est  vel papyrum intortum, vel aliquid ex penicillo in modum  collyrii adstrictum eo illinere. Scilla quoque cocta et mixta  cum calce, callum exest.\n\t\t\t\t\t\tSi quando vero longior et transversa fistula est, demisso specillo, contra principium hujus  incidi commodissimum est, et collyrium utrimque demitti. At  si duplicem esse fistulam aut multiplicem existimamus, sic  tamen, ut brevis, intraque carnem sit, collyrio uti non debemus quod unam partem curet, reliquas omittat; sed eadem medicamenta arida in calamum scriptorium conjicienda  sunt, isque ori fistulae aptandus, inspirandumque, ut ea medicamenta intus compellantur:\n\t\t\t\t\t\taut eadem ex vino liquanda;  vel si sordidior fistula est, ex mulso; si callosior, ex aceto  sunt; idque intus infundendum. Quidquid inditum est, superponenda sunt, quae refrigerent et reprimant: nam fere, quae  circa fistulam sunt, habent aliquid inflammationis. Neque  alienum est, ubi quis resolverit, antequam rursus alia medicamenta conjiciat, per oricularium clysterem fistulam eluere,  si plus puris fertur, vino; si callus durior est, aceto; si jam  purgatur, mulso, vel aqua, in qua ervum coctum sit, sic, ut  huic mellis quoque paulum adjiciatur.\n\t\t\t\t\t\tFere vero fit, ut ea  tunica, quae inter foramen et integram carnem est, victa medicamentis tota exeat, infraque ulcus purum sit. Quod ubi  contigit, imponenda glutinantia sunt; praecipueque spongia        melle cocto illita. Neque ignoro multis placuisse, linamentum in modum collyrii compositum tinctum melle demitti: sed  celerius id glutinatur, quam impletur. Neque verendum est,  ne purum corpus puro corpori junctum non coeat; adjectis  quoque medicamentis ad id efficacibus; quum saepe exulceratio digitorum, nisi magna cura prospeximus, sanescendo  in unum eos jungat. Est etiam ulceris genus, quod a favi similitudine   a Graecis nominatur: idque duas species habet.  Alterum est subalbidum, furunculo simile; sed majus, et  cum dolore majore: quod ubi maturescit, habet foramina,  per quae fertur humor glutinosus et purulentus; neque tamen  ad justam maturitatem pervenit. Si divisum est, multo plus  intus corrupti, quam in furunculo, apparet, altiusque descendit. Raro fit in capillis. Alterum est minus, super corpus  eminens, durum, latum, subviride, subpallidum, magis exulceratum: siquidem ad singulorum pilorum radices foramina  sunt, per quae fertur humor glutinosus, subpallidus, crassitudinem mellis, aut visci referens, interdum olei: si inciditur, viridis intus caro apparet. Dolor autem et inflammatio  ingens est, adeo ut acutam quoque febrem movere consuerint. Super id, quod minus crebris foraminibus exasperatum est, recte imponitur et ficus arida, et lini semen in  mulso coctum, et emplastra ac malagmata materiam educentia, aut quae proprie huc pertinentia supra posui.\n\t\t\t\t\t\tSuper  alterum et eadem medicamenta, et farina ex mulso cocta,  sic, ut ei dimidium resinae terebinthinae misceatur; et ficus  in mulso decocta, cui paulum hyssopi contriti sit adjectum;  et uvae taminiae pars quarta. Quod si parum in utrolibet  genere medicamenta proficiunt, totum ulcus usque ad sanam  carnem excidi oportebit. Ulcere ablato, super plagam medicamenta danda sunt, primum, quae pus citent; deinde, quae  purgent; , quae impleant. Sunt vero quaedam verrucis similia; quorum diversa  nomina, ut vitia sunt.  Graeci vocant, ubi sub  cute coit aliquid durius, et interdum paulo asperius, coloris  ejusdem; supra latius, ad cutem tenue: idque modicum est,        quia raro fabae magnitudinem excedit. Vix unum tantum  eodem tempore nascitur; sed fere plura, maximeque in  pueris: eaque nonnumquam subito desinunt,   mediocrem inflammationem excitant; sub qua etiam in pus  convertuntur.\n\t\t\t\t\t\t    At  nominatur, quod super corpus  quasi verrucula eminet, ad cutem latius, supra tenue, subdarum, et in summo perasperum: idque summum   floris thymi repraesentat, unde ei nomen est; ibique facile  finditur, et cruentatur; nonnumquam aliquantum   fundit: fereque citra magnitudinem fabae aegyptiae est,  raro majus, interdum perexiguum. Modo autem unum, modo  plura nascuntur vel in palmis, vel in inferioribus pedum partibus: pessima tamen in obscoenis sunt; maximeque ibi sanguinem fundunt.\n\t\t\t\t\t\t  autem vocantur humiliora thymio durioraque: quae radices altius exigunt, majoremnque  dolorem movent; infra lata, supra autem tenuia; minus sanguinis mittunt; magnitudine vix umquam lupini modum excedunt. Nascuntur ea quoque aut in palmis, aut in inferioribus partibus pedum.  Clavus aufem nonnumquam quidem  etiam alibi, sed in pedibus tamen maxime nascitur, praecipue ex contuso; quamvis interdum aliter: doloremque,  etiamsi non alias, tamen ingredienti movet.\n\t\t\t\t\t\tEx his acrochordon et thymium saepe etiam per se finiuntur; et quo minora  sunt, eo magis: myrmecia et clavi sine curatione vix umquam desinunt. Acrochordon, si excisa est, nullam radiculam relinquit, ideoque ne renascitur quidem; thymio clavoque excisis, subter rotunda radicula nascitur, quae penitus  descendit ad carnem; eaque relicta idem rursus exigit: myrmecia latissimis radicibus inhaerent; ideoque ne excidi quidem sine magna exulceratione possunt. Clavum subinde radere commodissimum est: nam sine  vi sic mollescit;  ac, si sanguinis quoque aliquid emissum est, saepe emoritur.\n\t\t\t\t\t\tTollitur etiam, si quis eum circumpurgat, deinde imponit  resinam, cui miscuit pulveris paulum, quem ex lapide molari contrito fecit. Cetera vero genera medicamentis adurenda sunt: aliisque id, quod ex faece vini; myrmeciis id,  quod ex alumine et sandaracha fit, aptissimum est. Sed ea,  quae circa sunt, foliis contegi debent, ne ipsa quoque        exulcerentur: deinde postea lenticula imponi. Tollit thymium  etiam ficus in aqua cocta. At pusulae maxime vernis temporibus oriuntur.  Earum plura genera sunt. Nam modo circa totum corpus  partemve aspritudo quaedam fit, similis iis pusulis, quae  ex urtica, vel ex sudore nascuntur:  Graeci  vocant. Eaeque modo rubent, modo colorem cutis non excedunt.\n\t\t\t\t\t\tNonnumquam plures, similes varis oriuntur; nonnumquam majores, lividae, aut pallidae, aut nigrae, aut aliter  naturali colore mutato: subestque iis humor; ubi eae ruptae sunt, infra quasi exulcerata caro apparet;   graece nominantur. Fiunt vel ex frigore, vel ex  igni, vel ex medicamentis.   autem paulo durior  est, subalbida, acuta; ex qua ipsa quod exprimitur humidum est. Ex pusulis vero nonnumquam etiam  ulcuscula fiunt aut aridiora, aut humidiora; et modo tantum  cum prurigine, modo etiam cum inflammation ac dolore;  exitque aut pus, aut sanies, aut utrumque. Maximeque id  evenit in aetate puerili; raro in medio corpore; saepe in  eminentibus partibus.\n\t\t\t\t\t\tPessima pusula est, quae   vocatur. Ea colore vel sublivida, vel nigra, vel alba  esse consuevit: circa hanc autem vehemens inflammatio est;  et quum adaperta est, reperitur intus exulceratio mucosa,  colore humori suo similis. Dolor ex ea supra magnitudinem  ejus est: neque enim ea faba major est. Atque haec quoque oritur in eminentibus partibus, et fere noctu; unde  nomen quoque a Graecis ei impositum est.\n\t\t\t\t\t\tIn omnium vero  pusularum curatione primum est, multum ambulare atque  exerceri; si quid ista prohibet, gestari: secundum est,  cibum minuere; abstinere ab omnibus acribus et extenuantibus: eademque nutrices facere oportet, si lactens puer ita  affectus est. Praeter haec is qui jam robustus est, si pusulae minutae sunt, desudare in balneo debet; simulque  super eas nitrum inspergere, oleoque vinum miscere, et sic  ungi; tum descendere in solium. Si nihil sic proficitur, aut  si majus pusularum genus occupavit, imponenda lenticula  est; detractaque summa pellicula, ad medicamenta lenia        transeundum.\n\t\t\t\t\t\tEpinyctis post lenticulam recte herba quoque  sanguinali, vel viridi coriandro curatur. Ulcera ex pusulis  facta tollit spuma argenti cum semine foeni graeci mixta,  sic, ut his invicem rosa atque intubi succus adjiciatur, dum  mellis crassitudo ei fiat. Proprie ad eas pusulas, quae infantes  male habent, lapidis, quem pyriten vocant, p.)-(. VIII. cum quinquaginta amaris nucibus miscetur, adjiciunturque olei cyathi  tres. Sed prius ungi ex cerussa pusulae debent, tum hoc illini. Scabies vero est durior cutis,  rubicunda; ex qua pusulae oriuntur, quaedam humidiores,  quaedam sicciores. Exit ex quibusdam sanies, fitque ex his  continuata exulceratio pruriens, serpitque in quibusdam cito.  Atque in aliis quidem ex toto desinit, in aliis vero certo  tempore anni revertitur. Quo asperior est, quoque prurit  magis, eo difficilius tollitur. Itaque eam, quae talis est,   Graeci appellant. In hac quoque victus ratio eadem, quae  supra, necessaria est. Medicamentum autem ad incipientem  hane idoneum est quod fit ex spodii, croci, aeruginis, singulorum p. )-(. z. piperis albi, omphacii, singulorum p. )-(. I.  cadmiae p. )-(. VIII. At ubi jam exulceratio est, id, quod  fit ex sulphuris p. )-(. I. cerae p. )-(. IV. picis liquidae  hemina, olei sextariis duobus: quae simul incoquuntur, dum  crassitudo mellis fiat.\n\t\t\t\t\t\tEst etiam, quod ad Protarchum auctorem refertur (18, 18). Habet farinae lupinorum sextarium,  nitri cyathos quatuor, picis liquidae heminam, resinae humidae selibram, aceti cyathos tres. Crocum quoque, lycium,  aerugo, myrrha, cinis, aequis portionibus recte miscentur,  et ex passo coguntur: idque omnem pituitam utique sustinet  (id est ). Ac si nihil aliud est, amurca ad tertiam  partem decocta, vel sulphur pici liquidae mixtum, sicut in  pecoribus proposui, hominibus quoque scabie laborantibus opitulantur. Impetiginis vero species sunt quatuor. Minime mala  est quae similitudine scabiem repraesentat: nam et rubet,  et durior est, et exulcerata est, et rodit. Distat autem ab  ea, quod magis exulcerata est, et varis similes pusulas  habet; videnturque esse in ea quasi bullulae quaedam, ex  quibus interposito tempore squamulae resolvuntur;        certioribusque haec temporibus revertitur.\n\t\t\t\t\t\tAlterum genus pejus  est, simile papulae fere, sed asperius rubicundiusque, figuras varias habens: squamulae ex summa cute discedunt, rosio  major est, celerius et latius procedit, certioribusque etiamnum, quam prior, temporibus et fit, et desinit.  cognominatur. Tertia etiamnum deterior est: nam et crassior  est, et durior, et magis tumet; in summa cute finditur, et  vehementius rodit; ipsa quoque squamosa, sed nigra; proceditque et late, nec tarde; et minus errat in temporibus,  quibus aut oritur, aut desinit; neque ex toto tollitur. Nigrae  cognomen est.\n\t\t\t\t\t\tQuartum genus est, quod curationem omnino  non recipit, distans colore: nam subalbidum est, et recenti  cicatrici simile; squamulasque habet pallidas, quasdam subalbidas, quasdam lenticulae similes; quibus demtis nonnumquam profluit sanguis. Alioquin vero humor ejus albidus  est, cutis dura atque fissa est; proceditque latius. Haec  vero omnia genera maxime oriuntur in pedibus et manibus;  atque ungues quoque infestant. Medicamentum non aliud  valentius est, quam quod ad scabiem quoque pertinere sub  auctore Protarcho retuli. Serapion autem, nitri  p. )-(. II. sulphuris p. )-(. IV. excipiebat resina copiosa,  eoque utebatur. Papularum vero duo genera sunt.\n\t\t\t\t\t\tAlterum, in quo  per minimas pusulas cutis exasperatur, et rubet, leviterque  roditur; medium habet pauxillo laevius; tarde serpit: idque  vitium maxime rotundum incipit, eademque ratione in orbem  procedit. Altera autem est, quam  Graeci appellant:  in qua similiter quidem, sed magis cutis exasperatur exulceraturque, ac vehementius et roditur, et rubet, et interdum  etiam pilos remittit. Quae\n\t\t\t\t\t\tminus rotunda est, difficilius  sanescit: nisi sublata est, in impetiginem vertitur. Sed levis  papula etiam, si jejuna saliva quotidie defricatur, sanescit:  major, commodissime murali herba tollitur, si super eadem  trita est. Ut vero ad composita medicamenta veniamus,  idem illud Protarchi\n\t\t\t\t\t\ttanto valentius in his est,  quanto minus in his vitii est. Alterum ad idem Myronis: nitri rubri, turis, singulorum p. )-(. I. cantharidum  purgatarum p. )-(. II. sulphuris ignem non experti        tantumdem, resinae terebinthinae liquidae p. )-(. XX. farinae lolii  sext. I.  cyathos tres, picis crudae sext. I. Vitiligo quoque, quamvis per se nullum periculum  adfert, tamen et foeda est, et ex malo corporis habitu fit.  Ejus tres species sunt.   vocatur, ubi color albus  est, fere subasper et non continuus, ut quaedam quasi guttae  dispersae esse videantur: interdum etiam latius, et cum  quibusdam intermissionibus serpit.\n\t\t\t\t\t\t  colore ab hoc  differt, quia niger est, et umbrae similis: cetera eadem sunt.    habet quiddam simile alpho, sed magis albida  est, et altius descendit; in eaque albi pili sunt, et lanugini  similes. Omnia haec serpunt: sed in aliis celerius, in aliis  tardius alphos et melas in quibusdam variis temporibus et  oriuntur et desinunt: leuce, quem occupavit, non facile  dimittit. Priora curationem non difficillimam recipiunt: ultimum vix umquam sanescit; ac, si quid ei vitio demtum est,  tamen non ex toto sanus color redditur.\n\t\t\t\t\t\tUtrum autem aliquod horum sanabile sit, an non sit, experimento facile colligitur. Incidi enim cutis debet, aut acu pungi: si sanguis  exit, quod fere fit in duobus prioribus, remedio locus est;  si humor albidus, sanari non potest. Itaque ab hoc quidem  abstinendum est. Super id vero quod curationem recipit,  imponenda lenticula mixta cum sulphure et ture, sic, ut ea  contrita ex aceto sint. Aliud ad idem, quod ad Irenaeum  auctorem refertur. , nitrum, cuminum, fici folia  arida paribus portionibus contunduntur, adjecto aceto.\n\t\t\t\t\t\tHis in  sole vitiligo perungitur; deinde non ita multo post, ne nimis  , eluitur. Proprie quidam, Myrone auctore,  eos, quos alphos vocari dixi, hoc medicamento perungunt:  sulphuris p. )-(. z. aluminis scissilis p. )-(. z. nitri p. )-(.  zz. myrti aridae contritae acetabulum miscent; deinde in  balneo super vitiliginem inspergunt farinam ex faba, tum  haec inducunt. li vero, quos melanas vocari dixi, curantur,  quum simul contrita sunt alcyonium, tus, hordeum, faba.  eaque sine oleo in balneo ante sudorem insperguntur; tum  genus id vitiliginis defricatur. Dixi de iis vitiis, quae, per totum corpus orientia, medicamentorum auxilia desiderant: nunc ad ea veniam, quae  non nisi in singulis partibus incidere consuerunt, orsus a  capite. In hoc igitur capillis fluentibus maxime quidem saepe  radendo succurritur. Adjicit autem vim quamdam ad continendum ladanum cum oleo mixtum. Nunc de iis capillis  loquor, qui post morbum fere fluunt. Nam, quo minus caput  quibusdam aetate nudetur, succurri nullo modo potest. Porrigo autem est, ubi inter pilos quaedam quasi squamulae surgunt, eaeque a cute resolvuntur; et interdum madent, multo saepius siccae sunt. Idque evenit modo sine  ulcere, modo exulcerato loco: huic quoque modo malo  odore, modo nullo accedente. Fereque id in capillo fit,  rarius in barba, aliquando etiam in supercilio: ac neque  sine aliquo vitio corporis nascitur, neque ex toto inutile est.  Nam bene integro capite non exit: ubi aliquod in eo vitium  est, non incommodum est summam cutem potius subinde        corrumpi, quam id, quod nocet, in aliam partem magis necessariam verti.\n\t\t\t\t\t\t  est ergo subinde pectendo repurgare, quam id ex toto prohibere. Si tamen ea res nimium  offendit, quod humore sequente fieri potest, magisque si is  etiam mali odoris est, caput saepe radendum est; dein id  superadjuvandum aliquibus ex leniter reprimentibus; quale  est nitrum cum aceto, vel ladanum cum murteo et vino, vel  myrobalanum cum vino. Si parum per haec proficitur, vehementioribus uti licet; cum eo, ut sciamus, utique in  recenti vitio id inutile esse. Est etiam ulcus, quod a fici similitudine  a Graecis nominatur. Caro excrescit: et id quidem generale est.  Sub eo vero duae species sunt. Alterum ulcus durum et rotundum est: alterum humidum et inaequale. Ex duro exiguum  quiddam et glutinosum exit: ex humido plus, et mali odoris.\n\t\t\t\t\t\tFit utrumque in iis partibus, quae pilis conteguntur: sed id  quidem, quod callosum et rotundum est, maxime in barba;  id vero, quod humidum, praecipue in capillo. Super utrumque oportet imponere elaterium, aut lini semen contritum  et aqua coactum, aut ficum in aqua decoctam, aut emplastrum tetrapharmacum ex aceto subactum. Terra quoque  eretria ex aceto liquata recte illinitur. Arearum quoque duo genera sunt. Commune utrique est,  quod emortua summa pellicula pili primum extenuantur, deinde excidunt: ac, si ictus is locus est, sanguis exit liquidus, et mali odoris: increscitque utrumque in aliis celeriter,  in aliis tarde. Pejus est, quod densam cutem, et subpinguem,  et ex toto glabram fecit. \n\t\t\t\t\t\tSed ea, quae         nominatur, sub qualibet figura dilatatur. fit et in capillo, et in  barba.  Id vero, quod a serpentis similitudine  appellatur, incipit ab occipitio; duorum digitorum latitudinem  non excedit; ad aures duobus capitibus serpit; quibusdam  etiam ad frontem,  se duo capita in priore parte committant. Illud vitium in qualibet aetate fit; hoc fere in infantibus: illud vix umquam sine curatione, hoc per se saepe  finitur.\n\t\t\t\t\t\tQuidam haec genera arearum scalpello exasperant:  quidam illinunt adurentia ex oleo; maximeque chartam combustam: quidam resinam terebinthinam cum thapsia inducunt.  Sed nihil melius est, quam novacula quotidie radere: quia,  quum paulatim summa pellicula excisa est, adaperiuntur  pilorum radiculae. Neque ante oportet desistere, quam frequentem pilum nasci apparuerit. Id autem, quod subinde  raditur, illini atramento scriptorio satis est. Paene ineptiae sunt curare varos, et lenticulas, et  ephelidas: sed eripi tamen feminis cura cultus sui non  potest. Ex his autem, vari lenticulaeque vulgo notae  sunt; quamvis rarior ea species est, quam semion Graeci  vocant; quum sit ea lenticula rubicundior et inaequalior.  Ephelis vero a plerisque ignoratur: quae nihil est, nisi  asperitas quaedam et durities mali coloris.\n\t\t\t\t\t\tCetera non  nisi in facie: lenticula etiam in alia parte nonnumquam  nasci solet; de qua per se scribere alio loco visum operae  pretium non est. Sed vari commodissime tolluntur imposita  resina, cui non minus quam ipsa est, aluminis scissilis, et  paulum mellis adjectum sit. Lenticulam tollunt galbanum et  nitrum, quum pares portiones habent, contritaque ex aceto  sunt,  ad mellis crassitudinem venerint. His corpus  illinendum, et, interpositis pluribus horis, mane eluendum  est, oleoque leniter ungendum.\n\t\t\t\t\t\tEphelidem tollit resina,  cui tertia pars salis fossilis et paulum mellis adjectum sit.  Ad omnia vero ista, atque etiam ad colorandas cicatrices        potest ea compositio, quae ad Tryphonem patrem auctorem  refertur. In ea pares portiones sunt myrobalani magmatis.  cretae cimoliae subcaeruleae, nucum amararum, farinae hordei atque ervi, struthii albi, sertulae campanae seminis: quae  omnia contrita, melle quam amarissimo coguntur, illitumque  vespere, mane eluitur. Sed haec quidem mediocria sunt. Ingentibus vero et  variis casibus oculi nostri patent: qui qum magnam partem  ad vitae simul et usum et dulcedinem conferant, summa cura  tuendi sunt. Protinus autem orta lippitudine, quaedam notae  sunt, ex quibus, quid eventurum sit, colligere possimus.  Nam si simul et lacrima et tumor et crassa pituita coeperint;  si ea pituita lacrimae mixta est; neque lacrima calida est,  pituita vero alba et mollis, tumor non durus. longae valetudinis metus non est.\n\t\t\t\t\t\tAt si lacrima multa et calida, pituitae  paulum, tumor modicus est, idque in uno oculo est; longum  id, sed sine periculo, futurum est. Idque lippitudinis genus  minime cum dolore est; sed vix ante vicesimum diem tollitur: nonnumquam per duos menses durat. Quandocumque finitur, pituita alba et mollis esse incipit, lacrimaeque miscetur. At si simul ea utrumque oculum invaserunt,  potest esse brevior, sed periculum ulcerum est. Pituita  autem sicca et arida dolorem quidem movet, sed maturius  desinit; nisi quid exulceravit.\n\t\t\t\t\t\tTumor magnus, si sine dolore  est, et siccus, sine ullo periculo est: si siccus quidem, sed  cum dolore est, fere exulcerat; et nonnumquam ex eo casu  fit, ut palpebra cum oculo glutinetur. Ejusdem exulcerationis timor in palpebris pupillisve est, ubi super magnum  dolorem lacrimae salsae calidaeque eunt; aut etiam si, tumore jam finito, diu lacrima cum pituita profluit.\n\t\t\t\t\t\tPejus  etiamnum est, ubi pituita pallida aut livida est, lacrima calida et multa profluit, caput calet, a temporibus ad oculos  dolor pervenit, nocturna vigilia urget: siquidem sub his        oculus plerumque rumpitur; votumque est, ut tantum exulceretur. Intus ruptum oculum febricula juvat: si foras jam  ruptus procidit, sine auxilio est. Si de nigro aliquid albidum factum est, diu manet. At si asperum et crassum est,  etiam post curationem vestigium aliquod relinquit.\n\t\t\t\t\t\tCurari  vero oculos sanguinis detractione, medicamento (sc. ), balneo , vino, vetustissimus auctor Hippocrates\n\t\t\t\t\t\tmemoriae prodidit. Sed eorum tempora et  causas parum explicuit: in quibus medicinae summa est.  Neque minus in abstinentia et alvi ductione saepe  est.  Hos igitur interdum inflammatio occupat: ubi cum tumore in  his dolor est; sequiturque pituitae cursus, nonnumquam copiosior vel acrior, nonnumquam utraque parte moderatior.  In ejusmodi casu prima omnium sunt quies et abstinentia.\n\t\t\t\t\t\tErgo primo die, loco obscuro cubare debet sic, ut a sermone quoque abstineat; nullum cibum assumere; si fieri  potest, ne aquam quidem; sin minus, certe quam minimum  ejus. Quod si graves dolores sunt, commodius secundo die;  si tamen res urget, etiam primo sanguis mittendus est; utique si in fronte venae tument, si firmo corpore materia  superest. Si vero minor impetus minus acrem curationem  requirit, alvum, sed nonnisi secundo tertiove die, duci  oportet. At\n\t\t\t\t\t\tmodica inflammatio neutrum ex his auxilium desiderat; satisque est uti quiete et abstinentia. Neque tamen  in lippientibus longum jejunium necessarium est, ne pituita  tenuior atque acrior fiat: sed secundo die dari debet id,  quod levissimum videri potest ex iis, quae pituitam faciunt  crassiorem; qualia sunt ova sorbilia: si minor vis urget,  pulticula quoque, aut panis ex lacte. Insequentibusque diebus, quantum inflammationi detrahetur, tantum adjici cibis  poterit; sed generis ejusdem: utique ut nihil salsum, nihil  acre, nihil ex iis, quae extenuant, sumatur; nihil potui  praeter aquam.\n\t\t\t\t\t\tEt victus quidem ratio talis maxime necessaria est. Protinus autem primo die croci p. )-(. I. et farinae candidae quam tenuissimae p. )-(. II. excipere oportet  ovi albo, donec mellis crassitudinem habeat: idque in linteolum illinere, et fronti agglutinare, ut, compressis venis,  pituitae impetum cohibeat. Si crocum non est, tus idem        facit. Linteolo an  excipiatur, nihil interest.\n\t\t\t\t\t\tSuperinungi  vero oculi debent sic, ut croci quantum tribus digitis comprehendi potest, sumatur, myrrhae ad fabae, papaveris lacrimae ad lenticulae magnitudinem, eaque cum passo conterantur, et specillo super oculum inducantur.  ad idem:  myrrhae p.)-(. z. mandragorae succi p . )-(. I. papaveris  lacrimae p. )-(. II. foliorum rosae, cicutae seminis, singulorum p. )-(. III. acaciae p. )-(. IV. gummis p. )-(. VIII.\n\t\t\t\t\t\tEt  haec quidem interdiu: noctu vero, quo commodior quies  , non alienum est, superimponere candidi panis interiorem partem ex vino subactam: nam et pituitam reprimit,  et, si quid lacrimae processit, absorbet, et oculum glutinari  non patitur. Si grave id et durum, propter magnum oculorum  dolorem, videtur, ovi et album et vitellus in vas defundendum est; adjiciendumque eo mulsi , idque digito permiscendum: ubi facta unitas est, demitti debet lana mollis  bene carpta, quae id excipiat, superque oculos imponi.\n\t\t\t\t\t\tEa  res et levis est, et refrigerando pituitam coercet, et non  exarescit, et glutinari oculum non patitur. Farina quoque  hordeacea cocta, et cum malo cotoneo cocto mixta, commode imponitur. Neque ab ratione abhorret, etiam penicillo  potissimum uti expresso, si levior impetus est, ex aqua; si  major, ex posca. Priora fascia deliganda sunt, ne per somnum cadant: at hoc superimponi satis est, quia et reponi ab  ipso commode potest; et quum inaruit, iterum madefaciendum est.\n\t\t\t\t\t\tSi tantum mali est, ut somnum diu prohibeat, eorum  aliquid dandum est, quae  Graeci appellant: satisque est puero, quod ervi; viro, quod fabae magnitudinem  impleat. In ipsum vero oculum primo die, nisi modica inflammatio est, nihil recte conjicitur; saepe enim potius  concitatur eo pituita, quam minuitur. A secundo die, gravi  quoque lippitudini per indita medicamenta recte succurritur,  ubi vel jam sanguis missus, vel alvus ducta est, aut neutrum  necessarium esse manifestum est. Multa autem multorumque auctorum collyria ad id  apta sunt; novisque etiamnum mixturis temperari possunt;  quum lenia medicamenta, et modice , facile et  varie misceantur. Ego nobilissima exsequar. Est igitur Philonis, quod habet cerussae elotae, spodii, gummis singulorum p. )-(. I. papaveris lacrimae combustae p. )-(. II. Illud scire oportet hic quoque omnia medicamenta, singula primum per se teri, deinde mixta iterum,  adjecta paulatim vel aqua, vel alio humore: gummi, quum  quasdam alias facultates habeat, hoc maxime praestare, ut,  ubi collyria facta inaruerunt, glutinata sint, neque frientur. vero collyrium est: papaveris lacrimae combustae, donec tenerescat, p. )-(. I. aeris combusti, ,  singulorum p. )-(. II. spodii p. )-(. IV. Cleonis nobile admodum: papaveris lacrimae frictae  p. )-(. I. croci p. )-(. z. gummis p.)-(.I.quibus, dum teruntur, adjicitur rosae succus. Aliud ejusdem valentius: squamae aeris, quod  appellant, p. )-(. I. croci p. )-(.  II. spodii p. )-(. Iv. plumbi eloti et combusti\n\t\t\t\t\t\tp. )-(. VI.  gummis tantumdem. Attalium\n\t\t\t\t\t\tquoque ad idem  est, maxime ubi multa pituita profluit: castorei p. )-(. z.  aloes p. )-(. z. croci p. )-(. I. myrrhae p. )-(. II.  p. )-(.  III. cadmiae curatae p. )-(. VIII. stibis tantumdem, acaciae  succi p. )-(. XII. Quod gummi hoc non habet, liquidum in  pyxidicula servatur. Theodotus vero huic compositioni adjecit papaveris lacrimae combustae p. )-(. z. aeris combusti  et eloti p. )-(. II. nucleos palmarum combustos numero xx.  gummis p.)-(. XII. At ipsius Theodoti, quod a quibusdam   nominatur, ejusmodi est: castorei, nardi indici, singulorum  p. )-(. I. lycii p. )-(. z. papaveris lacrimae tantumdem,  myrrhae p. )-(. II. croci, cerussae elotae, aloes, singulorum p. )-(. III. cadmiae botryitidis elotae, aeris combusti,  singulorum p. )-(. VIII. gummis p. )-(. XVIII. acaciae succi  p. )-(. xx. stibis tantumdem; quibus aqua pluviatilis adjicitur. Praeter haec, ex frequentissimis collyriis est, id quod  quidam  quidam a cinereo colore  appellant:  Amyli, tragacanthae, acaciae succi, gummis, singulorum  p. )-(. I. papaveris lacrimae p. )-(. II. cerussae elotae p.  )-(. IV. spumae argenti elotae p. )-(. VIII. quae aeque ex  aqua pluviatili conteruntur. Euelpides autem, qui aetate nostra maximus fuit ocularius medicus, utebatur eo, quod ipse composuerat: trygodes nominabat: Castorei p. )-(. z z. lycii, nardi, papaveris  lacrimae, singulorum p. )-(. I. croci, myrrhae, aloes, singulorum p. )-(. IV. aeris combusti p. )-(. VIII. cadmiae et  stibis, singulorum p. )-(. XII. acaciae succi p. )-(. XXVI.  gummi tantumdem. Quo gravior vero quaeque inflammatio est, eo magis  leniri medicamentum debet, adjecto vel albo ovi, vel muliebri lacte. Ac si neque medicus, neque medicamentum praesto est, saepius utrumlibet horum in oculos penicillo ad id  ipsum facto infusum, id malum lenit. Ubi vero aliquis relevatus est, jamque cursus pituitae constitit, reliquias fortasse  leviores futuras discutiunt balneum et vinum.\n\t\t\t\t\t\tIgitur lavari  debet, leviter ante ex oleo perfricatus, diutiusque in cruribus et feminibus; multaque calida aqua fovere oculos; deinde per caput prius calida, tum egelida perfundi: a balneo  cavere ne quo frigore afflatuve laedatur: post haec cibo  paulo pleniore, quam ex eorum dierum consuetudine, uti,  vitatis tamen omnibus pituitam extenuantibus; vinum bibere  leve, subausterum, modice vetus, neque effuse, neque  timide; ut neque cruditas ex eo, et tamen somnus fiat, lenianturque intus latentia acria. Sed\n\t\t\t\t\t\tsi quis in balneo sensit  majorem oculorum perturbationem, quam attulerat; quod  incidere iis solet, qui manente adhuc pituitae cursu festinarunt; quam primum discedere debet; nihil eo die vini assumere, cibi minus etiam, quam pridie: deinde quum primum  satis pituita substitit, iterum ad usum balnei redire. Solet  tamen evenire nonnumquam, sive tempestatum vitio, sive  corporis, ut pluribus diebus neque dolor, neque inflammatio,  et minime pituitae cursus finiatur. Quod ubi incidit, jamque  ipsa vetustate res matura est, ab iisdem auxilium petendum  est, id est balneo ac vino.\n\t\t\t\t\t\tHaec enim ut in recentibus malis  aliena sunt, quia concitare ea possunt et accendere; sic in  veteribus, quae nullis auxiliis cesserunt, admodum efficacia  esse consuerunt: videlicet hic quoque, ut alibi, quum secunda vana fuerint, contrariis adjuvantibus. Sed ante tonderi  ad cutem convenit: deinde in balneo aqua calida quamplurima        caput atque oculos fovere: tum utrumque penicillo detergere, et ungere caput irino; continereque in lectulo se,  donec omnis calor, qui conceptus est, finiatur, desinatque  sudor, qui necessario in capite collectus est:\n\t\t\t\t\t\ttum ad idem  cibi vinique genus veniendum, sic, ut potiones meracae sint;  obtegendumque caput, et quiescendum. Saepe enim post  haec gravis somnus, saepe sudor, saepe alvi dejectio pituitae cursum finit. Si levatum malum est; quod aliquanto  saepius fit; per plures dies idem fieri oportet, donec ex toto  sanitas restituatur. Si diebus iisdem alvus nihil reddit, ducenda est, quo magis superiores partes leventur. Nonnumquam autem ingens inflammatio tanto impetu  erumpit, ut oculos sua sede propellat:  id, quoniam oculi procidunt, Graeci appellant. His utique, si vires  patiuntur, sanguinem mitti; si id fieri non potest, alvum  duci, longioremque inediam indici, necessarium est. Opus  autem lenissimis medicamentis est: ideoque Cleonis collyrio  quidam, quod ex duobus ante positum est, utuntur. Sed  optimum est Nilei; neque de ullo magis inter omnes auctores  convenit. Id habet nardi indici, papaveris lacrimae, singulorum  p. )-(. . gummis p.)-(. I. croci p. )-(. II. foliorum rosae  recentium p. )-(. IV. quae vel aqua pluviatili, vel vino levi,  subaustero coguntur. Neque alienum est malicorium, vel  sertulam campanam ex vino coquere, deinde conterere; aut  murtam nigram cum rosae foliis miscere; aut hyoscyami  folia cum ovi cocti vitello; aut farinam cum acaciae succo,  vel passo, aut mulso: quibus si folia quoque papaveris adjiciuntur, aliquanto valentiora sunt.\n\t\t\t\t\t\tHorum aliquo praeparato,  penicillo fovere oculos oportet ex aqua calida expresso, in  qua ante vel murti vel rosae folia decocta sint: deinde ex  illis aliquid imponi. Praeter haec ab occipitio, incisa cute,  cucurbitula adhibenda est. Quod si per haec restitutus oculus in sedem suam non est, eodemque modo prolapsus permanet, scire oportet lumen esse amissum; deinde futurum,  ut aut indurescat is, aut in pus vertatur. Si suppuratio se  ostendit, ab eo angulo, qui tempori propior est, incidi oculus debet; ut, effuso pure, et inflammatio ac dolor finiatur,        et intus tunicae residant, quo minus foeda postea facies sit:\n\t\t\t\t\t\tutendum deinde vel iisdem collyriis est ex lacte  ovo;  vel croco, cui album ovi misceatur. At si induruit, et sic  emortuus est, ne in pus verteretur, quatenus foede prominebit, excidendum erit sic, ut hamo summa tunica apprehendatur, infra id deinde scalpellus incidat: tum eadem medicamenta erunt conjicienda, donec omnis dolor finiatur.  Iisdem medicamentis in eo quoque oculo utendum est, qui  primum procidit, deinde per plura loca fissus est. Solent etiam carbunculi ex inflammatione nasci, nonnumquam in ipsis oculis, nonnumquam in palpebris: et in  his ipsis, modo ab interiore, modo ab exteriore parte. In  hoc casu alvus ducenda est; cibus minuendus; lac potui dandum, ut acria, quae laeserunt, leniantur. Quod ad cataplasmata et medicamenta pertinet, iis utendum quae adversus   proposita sunt: atque hic quoque Nilei collyrium optimum est. Si tamen carbunculus in exteriore palpebrae parte est, ad cataplasmata aptissimum est lini semen  ex mulso coctum; aut, si id non est, tritici farina eodem  modo cocta. Pusulae quoque ex inflammatione interdum oriuntur.  Quod si inter initia protinus incidit, magis etiam servanda  sunt, quae de sanguine et quiete supra proposui: sin serius  quam ut sanguis mitti possit, alvus tamen ducenda est: si  id quoque aliqua res inhibet, utique victus ratio servanda  est. Medicamentis autem hic quoque lenibus opus est, quale  Nilei, quale Cleonis est. Id quoque, quod Philaletles vocatur, huc aptum  est. Myrrhae, papaveris lacrimae, singulorum p. )-(. I.  plumbi eloti, terrae samiae, quae  vocatur, tragacanthae, singulorum p. )-(. IV. stibis cocti, amyli, singulorum p. )-(. VI. spodii eloti, cerussae elotae, singulorum  p. )-(. viii. quae aqua pluviatili excipiuntur. Usus collyrii  vel ex ovo, vel ex lacte est. Ex pusulis ulcera interdum fiunt; eaque recentia  aeque lenibus medicamentis nutrienda sunt, et iisdem fere,  quae supra\n\t\t\t\t\t\tin pusulis posui. Fit quoque proprie ad haec, quod  vocatur. Habet aeris        combusti et eloti, papaveris lacrimae frictae, singulorum p. )-(. I.  spodii eloti, turis, stibis combusti et eloti, myrrhae,gummis,  singulorum p. )-(. II. Evenit etiam, ut oculi, vel ambo, vel singuli, minores fiant, quam esse naturaliter debeant: idque et acer pituitae cursus in lippitudine efficit, et continuati fletus, et  ictus parum bene curati. In his quoque iisdem lenibus medicamentis ex muliebri lacte utendum est: cibis vero iis, qui  maxime corpus alere et implere consuerunt: vitandaque omni  modo causa, quae lacrimas excitet, curaque domesticorum:  quorum etiam si quid tale incidit, ejus notitiae subtrahendum. Atque acria quoque medicamenta, et acres cibi non  alio magis nomine his nocent, quam quod lacrimas movent. Genus quoque vitii est, quo inter pilos palpebrarum  pediculi nascuntur:  Graeci nominant. Quod  quum ex malo corporis habitu fiat, raro non ultra procedit:  sed fere tempore interposito pituitae cursus acerrimus sequitur; exulceratisque vehementer oculis, aciem quoque  ipsam corrumpit. His alvus ducenda est; caput ad cutem  tondendum, diuque quotidie jejunis perfricandum; his ambulationibus aliisque exercitationibus diligenter utendum; gargarizandumque ex mulso, in quo nepeta et pinguis ficus decocta sit;\n\t\t\t\t\t\tsaepe in balneo multa calida aqua fovendum  caput; vitandi acres cibi; lacte vinoque pingui utendum;  bibendumque liberalius, quam edendum est. Medicamenta  vero intus quidem lenia danda sunt, ne quid acrioris pituitae  concitent; super ipsos vero pediculos alia, quae necare eos,  et prohibere, ne similes nascantur, possint. Ad id ipsum  spumae nitri p. )-(. I. sandarachae p. )-(. I. uvae taminiae  p. )-(. I. simul teruntur, adjiciturque vetus oleum pari portione, atque acetum, donec ei mellis crassitudo sit. Hactenus oculorum morbi lenibus medicamentis . Genera deinde alia sunt, quae diversam curationem  desiderant; fereque ex inflammationibus nata, sed finitis  quoque his manentia. Atque in primis in quibusdam perseverat tenuis pituitae cursus. Quibus alvus inferiore parte  evocanda est, demendumque aliquid ex cibo. Neque alienum  est illini frontem compositione Andreae: quae habet gummis        p. ) (. I. cerussae, stibis, singulorum p. )-(. II. spumae  argenti coctae et elotae p. )-(. IV.\n\t\t\t\t\t\tSed ea spuma ex  aqua pluviatili coquitur, et arida haec medicamenta ex succo  myrti conteruntur. His illita fronte, cataplasma quoque superinjiciendum est ex farina, quae frigida aqua coacta sit,  cuique aut acaciae succus, aut cupressus adjecta sit. Cucurbitula quoque, inciso vertice, recte accommodatur; aut ex  temporibus sanguis mittitur.\n\t\t\t\t\t\tInungi vero eo debet, quod  habet squamae aeris, papaveris lacrimae, singulorum p. )-(. I.  cervini cornus combusti et eloti, plumbi , gummis, singulorum p. )-(. IV. turis p. )-(. XII. Hoc collyrium, quia cornus  habet,  nominatur.  non adjicio,  quod genus humoris adjiciendum sit, aquam intelligi volo. Ad idem Euelpidis, quod  nominabat.  In eo papaveris lacrimae, et albi piperis, singulae unciae  sunt, gummi libra, aeris combusti p. )-(. I. s. Inter has  autem curationes, post intermissionem aliquam, prosunt balneum et vinum. Quumque omnibus lippientibus vitandi cibi  sint, qui extenuant; tum praecipue, quibus tenuis humor diu  fertur. Quod si jam fastidium est eorum, quae pituitam crassiorem reddunt, sicut in hoc genere materiae maxime  est; confugiendum est ad ea, quae, quia ventrem,  corpus quoque adstringunt. At ulcera, si cum inflammatione finita non sunt, aut  supercrescentia, aut sordida, aut cava, aut certe vetera esse  consuerunt. Ex his supercrescentia collyrio, quod   vocatur, optime reprimuntur. Sordida purgantur et  eodem, et eo, quod  nominatur. Habet aeruginis p. )-(. IV. gummis tantumdem, ammoniaci, minii sinopici, singulorum p. )-(. xvI. quae quidam  ex aqua, quidam, quo vehementiora sint, ex aceto terunt. Id quoque Euelpidis, quod  appellabat, huc  utile est: Croci p. )-(. I. papaveris lacrimae, gummis,singulorum p. )-(. II. aeris combusti et eloti, myrrhae, singulorum  p. )-(. IV. piperis albi p. )-(. VI. Sed ante leni, tum hoc  inungendum est. Id quoque ejusdem, quod  nominabat, eodem valet: Lapidis haematitis eloti p. )-(. I. z, piperis grana        sex, cadmiae elotae, myrrhae, papaveris , singulorum p. )-(. II. croci p. )-(. IV. gummi p. )-(. VIII. quae  cum vino  conteruntur. Liquidum quoque medicamentum ad idem componebat, in quo erant haec: aeruginis p. )-(. z. misy combusti,  atramenti sutorii, cinnamomi, singulorum p. )-(. I. croci,  nardi, papaveris lacrimae, singulorum p. )-(. I. z. myrrhae  p. )-(. II. aeris combusti p. )-(. IIl. cineris ex odoribus p.  )-(. IV. piperis grana XV. Haec ex vino austero teruntur;  deinde cum passi tribus heminis decoquuntur,  corpus  unum sit: idque medicamentum vetustate efficacius fit. Cava vero ulcera commodissime implent ex iis, quae  supra posita sunt,  et id, quod  () vocatur. Idem  vetustis ulceribus, et  vix ad cicatricem venientibus optime succurrit. Est etiam collyrium, quod quum ad plura valeat,  plurimum tamen proficere in his ulceribus videtur: refertur  ad Hermonem auctorem. Habet piperis longi p. )-(. I. z.  albi p. )-(. . cinnamomi, costi, singulorum p. )-(. I. Atramenti sutorii, nardi, casiae, castorei, singulorum p. )-(. II.  gallae p. )-(. v. myrrhae, croci, turis, lycii, cerussae, singulorum p. )-(. VIII. papaveris lacrimae p. )-(. XII. aloes,  aeris combusti, cadmiae, singulorum p. )-(. XVI. acaciae,  stibis, gummis, singulorum p. )-(. XXV. Factae vero ex ulceribus cicatrices duobus vitiis  periclitantur; ne aut cavae, aut crassae sint. Si cavae sunt,  potest eas implere id, quod  vocari dixi; vel id,  quid  nominatur. Habet papaveris lacrimae p.)-(.  II. sagapeni, opopanacis, singulorum p. )-(. III. aeruginis p.  )-(. IV. gummis p.)-(. VIII. piperis p. )-(. XII. cadmiae elotae, cerussae, singulorum p. )-(. XVI.\n\t\t\t\t\t\tAt si crassae cicatrices sunt, extenuat vel  vel Canopitae collyrium:  quod habet cinnamomi, acaciae, singulorum p. )-(. I. Cadmiae elotae, croci, myrrhae, papaveris lacrimae, gummis,  singulorum p. )-(. II. piperis albi, turis,  p. )-(.  II. aeris combusti p )-(. VIII.\n\t\t\t\t\t\tVel Euelpidis pyxinum,  quod ex his constat. salis fossilis p. )-(. IV. ammoniaci  thymiamatis p. )-(. VIII. papaveris lacrimae p. )-(. XII.        cerussae p. )-(. xv. piperis albi, croci siculi, singulorum p. )-(.  XXXII. gummis p. )-(. XIII. cadmiae elotae p. )-(. VIII. Maxime tamen tollere cicatricem videtur id, quod habet gummis  p. )-(. z. aeruginis p. )-(. I. crocomagmatis p. )-( IV. Est etiam genus inflammationis, in qua, si cui  tument ac distenduntur cum dolore oculi, sanguinem ex fronte  mitti necessarium est; multaque aqua calida caput atque oculos fovere; gargarizare ex lenticula, vel ex fici cremore;  inungi acribus medicamentis, quae supra comprehensa sunt;  maximeque eo, quod  nominatur, quod lapidem  haematiten habet. Atque alia quoque utilia sunt, quae ad extenuandam aspritudinem fiunt; de qua protinus dicam. Haec autem inflammationem oculorum fere sequitur; interdum major, interdum levior.  etiam ex aspritudine lippitudo fit; ipsa deinde aspritudinem auget, fitque  ea in aliis brevis, in aliis longa, et quae vix umquam finiatur.  In hoc genere valetudinis quidam crassas durasque palpebras,  et ficulneo folio, et asperato specillo, et interdum scalpello  eradunt; versasque quotidie medicamentis suffricant. Quae  neque nisi in magna vetustaque aspritudine, neque saepe  facienda sunt: nam melius eodem ratione victus et idoneis  medicamentis pervenitur.\n\t\t\t\t\t\tErgo exercitationibus utemur, et  balneo frequentiore;  oculos aqua calida fovebimus:  cibos autem sumemus acres et extenuantes; medicamentum  id, quod caesarianum vocatur. Habet atramenti sutorii p. )-(.  I. misy p. )-(. I. z. piperis albi p. )-(. z z. papaveris lacrimae,gummis, singulorum p. )-(. II. cadmiae elotae p. )-(. III.  stibis p. )-(. VI. Satisque constat hoc collyrium adversus  omne genus oculorum valetudinis idoneum esse; exceptis  iis, quae lenibus nutriuntur. Id quoque, quod Hieracis nominatur, ad aspritudinem potest. Habet myrrhae p. )-(. I. ammoniaci thymiamatis p. )-(. I. aeruginis rasae p. )-(. Iv. Ad idem idoneum  est etiam id, quod Canopitae est, et id quod  vocatur,  et id quod pyxinum, et id quod  Si composita  medicamenta non adsunt, felle caprino, vel quam optimo  melle satis commode aspritudo curatur. Est etiam genus aridae lippitudinis:         Graeci appellant. Neque tument, neque fluunt oculi, sed  rubent tantum, et cum dolore quodam graves sunt, et noctu  prae gravi pituita inhaerescunt: quantoque minor generis  hujus impetus, tanto finis minus expeditus est. In hoc vitio  multum ambulare, multum exerceri, lavari saepe, ibique desudare, multaque frictione uti necessarium est. Cibi neque ii  qui implent, neque nimium acres, apti sunt, sed inter hos  medii. Mane, ubi concoxisse manifestum est, non est alienum ex sinapi gargarizare; tum deinde caput atque os diutius  defricare. Collyrium vero aptissimum est, quod  vocatur.  Habet myrrhae p. )-(. z. papaveris lacrimae, acaciae succi,  piperis, gummi, singulorum p. )-(. I. lapidis haematitis, lapidis phrygii, lycii, lapidis scissilis, singulorum p. )-(. II. aeris  combusti p. )-(. IV. Ac pyxinum quoque eodem accommodatum est. Si vero scabri oculi sunt, quod maxime in angulis  esse consuevit, potest prodesse  potest similiter  id, quod habet aeruginis rasae, piperis longi, papaveris  lacrimae, singulorum p. )-(. II. piperis albi, gummi,  singulorum p. )-(. IV. cadmiae elotae, cerussae, singulorum p. )-(. VI. Nullum tamen melius est quam Euelpidis, quod  nominabat. Habet papaveris lacrimae, cerussae, lapidis assii, singulorum p. )-(. II. gummis  p. )-(. III. piperis albi p. )-(. IV. croci p. )-(. vI. psorici p. )-(.\n\t\t\t\t\t\tXIII. Nulla autem per se materia est, quae  psoricum nominetur; sed chalcitidis aliquid, et cadmiae dimidio plus ex aceto simul conteruntur, idque in vas fictile  additum, et contectum ficulneis foliis, sub terra reponitur,  sublatumque post dies viginti rursus teritur, et sic appellatur. Verum de basilico quoque collyrio convenit, ad omnes  affectus oculorum id esse idoneum, qui non lenibus medicamentis curantur.\n\t\t\t\t\t\tUbi non sunt autem medicamenta composita, scabros angulos  et mel et vinum: succurritque  et his et aridae lippitudini, si quis panem ex vino subactum super oculum imponit. Nam quum fere sit humor aliquis, qui modo  ipsum oculum, modo angulos, aut palpebras exasperat, sic, et si  quid prodit humoris, extrahitur, et si quid juxta est, repellitur. Caligare vero oculi nonnumquam ex lippitudine, nonnumquam etiam sine hac, propter senectutem imbecillitatemve  aliam, consuerunt. Si ex reliquiis lippitudinis id vitium est,  adjuvat collyrium, quod  nominatur; adjuvat id,  quod ex crocomagmate fit. Proprie etiam ad id componitur, quod   vocant. Habet piperis p. )-(. I. croci cilicii, papaveris lacrimae, cerussae, singulorum p. )-(. II. psorici,gummis, singulorum p. )-(. IV. At si ex senectute aliave imbecillitate id est, recte  inungi potest et melle quam optimo, et cyprino, et oleo vetere. Commodissimum tamen est balsami partem unam, et  olei veteris, aut cyprini partes duas, mellis quam acerrimi  partes tres miscere. Utilia huc quoque medicamenta sunt,  quae ad caliginem proxime, quaeque ad extenuandas cicatrices supra comprehensa sunt.\n\t\t\t\t\t\tCuicumque vero oculi caligabunt, huic opus erit multa ambulatione atque exercitatione;  frequenti balneo; ubi totum quidem corpus perfricandum est,  praecipue tamen caput, et quidem irino, donec insudet; velandumque postea, nec detegendum, antequam sudor et calor  domi conquierint. Tum cibis utendum acribus et extenuantibus; interpositisque aliquibus diebus, ex sinapi gargarizandum. Suffusio quoque, quam Graeci  nominant,  interdum oculi potentiae, qua cernit, se opponit. Quod si  inveteravit, manu curandum est: inter initia nonnumquam  certis observationibus discutitur. Sanguinem ex fronte vel  naribus mittere; in temporibus venas adurere; gargarizando  pituitam evocare; suffumigare; oculos acribus medicamentis  inungere, expedit. Victus optimus est, qui pituitam extenuat. Ac ne resolutio quidem oculorum, quam   Graeci nominant, alio victus modo, vel alis medicamentis  curanda est. Exposuisse tantum genus vitii satis est. Igitur  interdum evenit, modo in altero oculo, modo in utroque, aut  ex ictu aliquo, aut ex morbo comitiali, aut ex distentione  nervorum, qua vehementer ipse oculus concussus est, ut is  neque quoquam intendi possit, neque omnino consistat; sed  huc illucve sine ratione moveatur, ideoque ne   quidem rerum praestet. Non multum ab hoc malo distat id, quod   Graeci vocant. Pupilla funditur et dilatatur, aciesque ejus  hebetescit, ac paene *. Difficillime genus id imbecillitatis eliditur. In utraque vero pugnandum est per eadem  omnia, quae in caligine oculorum praecepta  (3234),  paucis tantum mutatis: siquidem ad caput irino interdum acetum, interdum nitrum adjiciendum est; melle inungi satis est.\n\t\t\t\t\t\tQuidam in posteriore vitio calidis aquis usi relevatique:  quidam sine ulla manifesta causa subito obcaecati sunt. Ex  quibus nonnulli, quum aliquamdiu nihil vidissent, repentina  profusione alvi lumen receperunt. Quo minus alienum videtur, et recenti re, et interposito tempore,   quoque moliri dejectiones, quae omnem noxiam materiam in  inferiora depellant. Praeter haec imbecillitas oculorum est, ex qua quidam interdiu satis, noctu nihil cernunt: quod in feminam  bene respondentibus menstruis non cadit. Sed sic laborantes  inungi oportet sanie , maxime hircini, sin minus  caprini, ubi id assum coquitur, excepta: atque edi quoque  ipsum jecur debet. Licet tamen etiam iisdem medicamentis  non inutiliter uti, quae vel cicatrices, vel aspritudinem extenuant. Quidam contrito semini portulacae mel adjiciunt  eatenus, ne id ex specillo destillet, eoque inungunt. Exercitationibus, balneo, frictionibus, gargarizationibus iisdem  his quoque utendum est. Et haec quidem in ipsis corporibus oriuntur. Extrinsecus vero interdum sic ictus oculum laedit, ut sanguis  in eo suffundatur. Nihil commodius est, quam sanguine vel  columbae, vel palumbi, vel hirundinis inungere. Neque id  sine causa fit; quum horum acies extrinsecus laesa interposito tempore in antiquum statum redeat, celerrimeque  hirundinis.\n\t\t\t\t\t\tUnde etiam locus fabulae factus est, per parentes id herba restitui, quod per se  sanescit. Eorum ergo sanguis nostros quoque oculos ab  externo casu commodissime tuetur, hoc ordine, ut sit hirundinis optimus, deinde palumbi, minime efficax columbae, et  illi ipsi, et nobis. Supra percussum vero oculum, ad inflammationem leniendam, non est alienum imponere etiam        cataplasma. Sal\n\t\t\t\t\t\tammoniacus,vel quilibet alius quam optimus  teri debet, sic, ut ei paulatim oleum adjiciatur, done crassitudo strigmenti fiat; id deinde miscendum est cum hordeacea farina, quae ex mulso decocta sit. Facile autem,  recognitis omnibus, quae medici prodiderunt, apparere cuilibet potest vix ullum ex iis, quae supra comprehensa sunt,  oculi vitium esse, quod non simplicibus quoque, et    submoveri possit. Hactenus in oculis ea reperiuntur, in quibus medicamenta plurimum possunt: ideoque ad aures transeundum est,  quarum usum proximum a luminibus natura nobis dedit. Sed  in his aliquanto majus periculum est: nam vitia oculorum  intra ipsos nocent; aurium inflammationes doloresque\n\t\t\t\t\t\tinterdum etiam ad dementiam  mortemque praecipitant. Quo magis inter initia protinus  succurrendum est, ne majori periculo locus sit.\n\t\t\t\t\t\tErgo ubi  primum dolorem aliquis sensit, abstinere et continere se  debet. Postero die, si vehementius malum est, caput tondere, idque irino unguento calido perungere et operire. At  magnus cum febre vigiliaque dolor exigit, ut sanguis quoque  mittatur. Si id aliquae causae prohibent, alvus solvenda est.  Cataplasmata quoque calida, subinde mutata, proficiunt;  sive foeni graeci, sive lini, sive alia farina ex mulso decocta est. Recte etiam subinde admoventur spongiae ex  aqua calida expressae.\n\t\t\t\t\t\t , levato dolore, ceratum circumdari debet ex irino, aut cyprino factum: in quibusdam  tamen melius, quod ex rosa est, proficit. Si vehemens inflammatio somnum ex toto prohibet, adjici cataplasmati debent papaveris cortices fricti atque contriti, sic, ut ex his  pars dimidia sit; eaque tum simul ex passo mixto decoquuntur. In aurem vero infundere aliquod medicamentum oportet; quod semper ante tepefieri convenit: commodissimeque  per strigilem instillatur. Ubi auris repleta est, super lana        mollis addenda est, quae humorem intus contineat.\n\t\t\t\t\t\tEt haec  quidem communia sunt. Medicamentum vero est et rosae,  et radicum arundinis succus, et oleum, in quo lumbrici cocti  sint, et humor ex amaris nucibus, aut ex nucleo mali persici expressus. Composita vero ad inflammationem doloremque leniendum haec fere sunt: castorei, papaveris lacrimae  pares portiones conteruntur, deinde adjicitur his passum:  vel papaveris lacrimae, croci, myrrhae par modus sic teritur, ut invicem modo rosa, modo passum instilletur:\n\t\t\t\t\t\tvel id,  quod amarum in aegyptia faba est, conteritur, rosa adjecta;  quibus myrrhae quoque paulum a quibusdam miscetur: vel  papaveris lacrima, aut tus cum muliebri lacte: vel amararum  nucum cum rosa succus: vel castorei, myrrhae, papaveris  lacrimae pares portiones cum passo: vel croci p. )-(.  #1110;.  myrrhae, aluminis scissilis, singulorum p. )-(. z. quibus,  dum teruntur, paulatim miscentur passi cyathi tres, mellis  minus cyatho; idque ex primis medicamentis est: vel papaveris lacrima ex aceto.\n\t\t\t\t\t\tLicet etiam compositione uti  Themisonis; quae habet castorei, opopanacis, papaveris  lacrimae, singulorum p. )-(. II. spumae  p. )-(. IV.  quae contrita passo excipiuntur, donec cerati crassitudinem habeant, atque ita reponuntur. Ubi usus requirit,  rursus id medicamentum, adjecto passo, teritur. Illud perpetuum est, quotiescumque crassius medicamentum est,  quam ut in aurem instillari possit, adjiciendum eum esse  humorem, ex quo id componi debet,  satis liquidum sit. Si vero pus quoque aures habent, recte  per  se infunditur, aut irinum unguentum; aut porri succus cum  melle; aut  succus cum passo; aut dulcis mali punici succus in ipsius cortice tepefactus, adjecta myrrhae  exigua parte. Recte etiam miscentur myrrhae, quam   cognominant, p. )-(. I. croci tantumdem, nuces amarae XXV.  mellis sesquicyathus: quae contrita, quum utendum est, in  cortice mali punici tepefiunt. Ea quoque medicamenta, quae  oris exulcerati causa componuntur, aeque ulcera aurium  sanant.\n\t\t\t\t\t\tQuae si vetustiora sunt, et multa sanies fluit, apta  compositio est, quae ad  Erasistratum refertur:        piperis p. )-(. z. croci p. )-(.  #1110;. myrrhae, misy cocti,  singulorum p. )-(. I. aeris combusti p. )-(. II. Haec ex vino  teruntur: deinde ubi inaruerunt, adjiciuntur passi heminae  tres, et simul incoquuntur: quum utendum est, adjicitur  his mel et vinum. Est etiam Ptolemaei medicamentum,  quod habet lentisci p. )-(. z. gallae p. )-(. z. omphacii p.  )-(. I. succum punici mali.\n\t\t\t\t\t\tEst Menophili validum admodum, quod ex his constat: piperis longi p. )-(. I. castorei  p. )-(. II. myrrhae, croci, papaveris lacrimae, nardi ,  turis, malicorii, ex aegyptia faba partis interioris, nucum  amararum, mellis quam optimi, singulorum p. )-(. IV. Quibus, dum teruntur, adjicitur acetum quam acerrimum, donec  crassitudo in his passi fiat. Est Cratonis: cinnamomi, casiae,  singulorum p. )-(. z. lycii, nardi, myrrhae, singulorum  p. )-(. I. aloes p. )-(. II. mellis cyathi tres, vini sextarius:  ex quibus  cum vino decoquitur, deinde his alia miscentur.\n\t\t\t\t\t\tAt si multum puris, malusque odor est, aeruginis  rasae, turis, singulorum p. )-(. II. mellis cyathi duo, aceti  quatuor simul incoquuntur: ubi utendum est, dulce vinum  miscetur. Aut aluminis scissilis, papaveris lacrimae, acaciae  succi par pondus miscetur, hisque adjicitur hyoscyami succi  dimidio minor, quam unius ex superioribus, portio; eaque  trita ex vino diluuntur. Per se quoque hyoscyami succus  satis proficit. Commune vero auxilium adversus omnes aurium casus, jamque usu comprobatum Asclepiades composuit. In  eo sunt cinnamomi, casiae, singulorum p. )-(. I. floris junci  rotundi, castorei, albi piperis, longi, amomi, myrobalani,  singulorum p. )-(. II. turis masculi, nardi syriaci, myrrhae  pinguis, croci, spumae nitri, singulorum p. )-(. III. quae  separatim contrita, rursus mixta, ex aceto conteruntur;  atque ita condita, ubi utendum est, aceto diluuntur. Quod  si et sanies profluit, et tumor est, non alienum est, mixto  vino per oricularium clysterem eluere; et tum infundere  vinum austerum cum rosa mixtum, cui spodii paulum sit  adjectum, aut lycium cum lacte, aut herbae sanguinalis succum cum rosa, aut mali punici succum cum exigua myrrhae  parte. Si sordida quoque ulcera sunt, melius mulso eluuntur; et tum aliquod ex iis, quae supra scripta sunt, quod  mel habeat, infunditur. Si magis pus profluit, et caput utique tondendum est, et multa calida aqua perfundendum, et  gargarizandum, et usque ad lassitudinem ambulandum, et  cibo modico utendum est. Si cruor quoque ex ulceribus apparuit, lycium cum lacte debet infundi; vel aqua, in qua  rosa decocta sit, succo aut herbae sanguinalis, aut acaciae  adjecto.\n\t\t\t\t\t\tQuod si super ulcera caro increvit, eaque mali  odoris saniem fundit, aqua tepida elui debet; tum infundi  id, quod ex ture et aerugine et aceto et melle fit; aut mel  cum aerugine incoctum. Squama quoque aeris cum sandaracha contrita per fistulam recte instillatur. Ubi vero vermes orti sunt, si juxta sunt, protrahendi  oriculario specillo sunt: si longius, medicamentis enecandi;  cavendumque ne postea nascantur. Ad utrumque proficit  album veratrum cum aceto contritum. Elui quoque aurem  oportet vino, in quo marrubium decoctum sit. Sub his  emortui vermes in primam auris partem prolabuntur, unde  facillime educi possunt. Sin foramen auris  est, et intus crassa  sanies subest, mel quam optimum addendum est. Si id  parum proficit, mellis cyatho et dimidio, aeruginis rasae  p. )-(. II. adjiciendum est, incoquendumque, et eo utendum.  Iris quoque cum melle idem proficit. Item galbani p.  )-(. II. myrrhae et fellis taurini, singulorum p. )-(. z z. vini  quantum satis est ad myrrham diluendam. Ubi vero gravius aliquis audire coepit, quod maxime  post longos capitis dolores evenire consuevit, in primis  aurem ipsam considerare oportet: apparebit enim aut crusta, qualis super ulcera innascitur, aut sordium coitus. Si  crusta est, infundendum est aut oleum calidum, aut cum  melle aerugo, vel porri succus, aut cum mulso nitri paulum: atque ubi crusta a corpore jam recedit, eluenda auris  aqua tepida est; quo facilius ea per se diducta oriculario  specillo protrahatur.\n\t\t\t\t\t\tSi sordes, eaeque molles sunt, eodem  specillo eximendae sunt: at si durae sunt, acetum et cum  eo nitri paulum conjiciendum est; quumque emollitae sunt,    \n\t\t\t\t\t\teodem modo elui aurem purgarique oportet. Quod si capitis  gravitas manet, attondendum idem, et leniter, sed diu perfricandum est, adjecto vel irino vel laureo oleo, sic, ut  utrilibet paulum aceti misceatur; tum diu ambulandum, leniterque post unctionem aqua calida caput fovendum;\n\t\t\t\t\t\tcibisque utendum ex imbecillissima et media materia; magisque  assumendae dilutae potiones;  gargarizandum  est. Infundendum autem in aurem castoreum cum aceto et  laureo oleo et succo radiculae corticis; aut cucumeris agrestis succus, adjectis contritis rosae foliis. Immaturae quoque uvae succus cum rosa instillatus adversus surditatem  satis proficit. Aliud vitii genus est, ubi aures intra se ipsas sonant;  atque hoc quoque fit, ne externum sonum accipiant. Levissimum est, ubi id ex gravedine est: pejus, ubi ex morbo,  capitisve longis doloribus incidit; pessimum ubi, magnis  morbis venientibus, maximeque comitiali, provenit.\n\t\t\t\t\t\tSi ex  gravedine est, purgare aurem oportet, et spiritum continere,  donec inde humor aliquis exspumet. Si ex morbo vel capitis  dolore, quod ad exercitationem, frictionem, perfusionem,  gargarizationemque pertinet, eadem facienda sunt: cibis  non utendum nisi extenuantibus; in aurem dandus radiculae  succus cum rosa, vel cum succo radicis ex cucumere agresti: vel castoreum cum aceto et laureo oleo. Veratrum quoque ex aceto conteritur, deinde melle cocto excipitur, et  inde collyrium factum in aurem demittitur.\n\t\t\t\t\t\tSi sine his coepit,  ideoque novo metu terret, in aurem dari debet castoreum  cum aceto, vel irino, aut laureo oleo; aut huic mixtum  castoreum cum succo nucum amararum; aut myrrha et nitrum  cum rosa et aceto. Plus tamen in hoc quoque proficit victus  ratio: eademque facienda sunt, quae supra comprehendi,  cum majore quoque diligentia; et praeterea, done is sonus  finiatur, a vino abstinendum.\n\t\t\t\t\t\tQuod si simul et sonus est,  et inflammatio, laureum oleum conjecisse abunde est, aut  id, quod ex amaris nucibus exprimitur; quibus quidam vel  castoreum, vel myrrham miscent. Solet etiam interdum in aurem aliquid incidere, ut  calculus, aliquodve animal. Si pulex intus est,        compellendum eo lanae paulun est; quo ipse is subit, et simul extrahitur. Si non est sequutus, aliudve animal est, specillum  lana involutum in resinam quam glutinosissimam, maximeque  terebinthinam demittendum, idque in aurem conjiciendum,  ibique vertendum est: utique enim comprehendet et eximet.  Sin aliquid exanime est, specillo oriculario protrahendum  est, aut hamulo retuso paulum recurvato:\n\t\t\t\t\t\tsi ista nihil proficiunt, potest eodem modo resina protrahi. Sternutamenta  quoque admota id commode elidunt, aut oriculario clystere  aqua vehementer intus compulsa. Tabula quoque collocatur,  media inhaerens, capitibus utrimque pendentibus, superque  eam homo deligatur in id latus versus, cujus auris eo modo  laborat, sic, ut extra tabulam non emineat: tum malleo  caput tabulae, quod a pedibus est, feritur; atque ita concussa aure, id quod inest, excidit. Nares vero exulceratas fovere oportet vapore  aquae calidae. Id et spongia expressa atque admota fit, et  subjecto vase oris angusti, calida aqua repleto. Post id  fomentum illinenda ulcera sunt aut plumbi recremento, aut  cerussa, aut argenti spuma; quum quodlibet horum aliquis  conterit, eique, dum teritur, invicem vinum et oleum murteum adjicit,  mellis crassitudinem fecerit. Sin autem  ea ulcera circa os sunt, pluresque crustas et odorem foedum habent; quod genus Graeci  appellant; sciri  quidem debet vix ei malo posse succurri:\n\t\t\t\t\t\tnihilo minus tamen  haec tentari possunt, ut caput ad cutem tondeatur, assidueque vehementer perfricetur; multa calida aqua perfundatur;  multa item ambulatio sit; cibus modicus, neque acer, neque  valentissimus; tum in narem ipsam mel cum exiguo modo  resinae terebinthinae conjiciatur, quod specillo quoque involuto lana fit; attrahaturque spiritu is succus, donec in  ore gustus ejus sentiatur;\n\t\t\t\t\t\tsub his enim crustae resolvuntur,  quae tum per sternutamenta elidi debent. Puris ulceribus        vapor aquae calidae subjiciendus est: deinde adhibendum  aut lycium ex vino dilutum, aut amurca, aut omphacium,  aut mentae, aut marrubii succus; aut atramentum sutorium,  quod candens factum, deinde contritum sit; aut interior  scillae pars contrita, sic, ut horum cuilibet mel adjiciatur:\n\t\t\t\t\t\tcujus in ceteris admodum exigua pars esse debet; in atramento sutorio tanta, ut ea mixtura liquida fiat; cum scilla  utique pars major. Involvendumque lana specillum est, et  in eo medicamento tingendum, eoque ulcera implenda sunt.  rursusque linamentum involutum et oblongum eodem medicamento illinendum, demittendumque in narem, et ab inferiore parte leniter deligandum. Idque per hiemem et ver  bis die; per aestatem et autumnum ter die fieri debet. Interdum vero in naribus etiam carunculae quaedam  similes muliebribus mammis nascuntur; eaeque imis partibus, quae carnosissimae sunt, inhaerent. Has curare oportet  medicamentis adurentibus, sub quibus ex toto consumuntur.  Polypus vero est caruncula modo alba, modo subrubra,  quae narium ossibus inhaeret; ac modo ad labra tendens  narem implet, modo retro per id foramen, quo spiritus a  naribus ad fauces descendit, adeo increscit, uti post uvam  conspici possit; strangulatque hominem, maxime austro aut  euro flante:\n\t\t\t\t\t\tfereque mollis est, raro dura; eaque magis  spiritum impedit, et nares dilatat; quae fere   est; itaque attingi non debet. Illud aliud genus fere quidem  ferro curatur; interdum tamen inarescit, si addita in narem  per linamentum aut penicillum ea compositio est, quae habet  minii sinopici, chalcitidis, calcis, sandarachae, singulorum  p. )-(. I. atramenti sutorii p. )-(. II. In dentium autem dolore, qui ipse quoque maximis tormentis annumerari potest, vinum ex toto circumcidendum  est; a cibo quoque primo abstinendum, deinde eo modico  mollique utendum, ne mandentis dentes irritet: tum        extrinsecus admovendus per spongiam vapor aquae calidae, imponendumque ceratum ex cyprino aut irino factum, lanaque  id comprehendendum, caputque velandum est. Quod si gravior is dolor est, utiliter et alvus ducitur, et calida cataplasmata super maxillas imponuntur, et ore humor calidus  cum medicamentis aliquibus continetur, saepiusque mutatur.\n\t\t\t\t\t\tCujus rei causa et quinquefolii radix in vino mixto coquitur;  et hyoscyami radix vel in posca, vel in vino mixto sic, ut  paulum his salis adjiciatur; et papaveris non nimium aridi  cortices, et mandragorae radix eodem modo. Sed in his  tribus utique vitandum est, ne, quod haustum erit, devoretur. Ex populo quoque alba cortex radicis in hunc usum in  vino mixto recte coquitur; et in aceto cornus cervini ramentum; et nepeta cum  pingui, ac ficus item pinguis vel  in mulso, vel in aceto et melle, ex quibus quum ficus decocta est, is humor percolatur.\n\t\t\t\t\t\tSpecillum quoque lana involutum in calidum oleum demittitur, eoque ipse dens fovetur. Quin etiam quaedam quasi cataplasmata in dentem ipsum  illinuntur: ad quem usum ex malo punico acido atque arido  malicorii pars interior cum pari portione et gallae et pinei  corticis conteritur, misceturque his minium; eaque contrita  aqua pluviatili coguntur: aut panacis, papaveris lacrimae,  peucedani, uvae taminiae sine seminibus pares portiones  conteruntur: aut galbani partes tres, papaveris lacrimae  pars quarta. Quidquid dentibus admotum est, nihilo minus  supra maxillas ceratum, quale supra posui, esse debet, lana  obtectum.\n\t\t\t\t\t\tQuidam etiam myrrhae, cardamomi, singulorum  p. )-(. I. croci, pyrethri,*ficorum partes, singulorum p. )-(.  IV. sinapis p. )-(. VIII. contrita linteolo illinunt, imponuntque in humero partis ejus, qua dens dolet; si is superior  est, a scapulis; si inferior, a pectore: idque dolorem levat;  et, quum levavit, protinus submovendum est.\n\t\t\t\t\t\tSi vero exesus  est dens, festinare ad eximendum eum, nisi res cogit, non  est necesse: sed tum omnibus fomentis, quae supra posita  sunt, adjiciendae quaedam valentiores compositiones sunt,  quae dolorem levant; qualis Herae est. Habet autem papaveris lacrimae p. )-(. I. piperis p. )-(. II. soreos p. )-(. X.  quae contrita galbano excipiuntur, idque circumdatur. Aut        Menemachi, maxime ad maxillares dentes; in qua sunt croci  p. )-(. I. cardamomi, turis fuliginis, *ficorum partes, pyrethri, singulorum p. )-(. IV. sinapis p. )-(. VIII. Quidam  autem miscent pyrethri, piperis, elaterii, singulorum p. )-(. I.  aluminis scissilis, papaveris lacrimae, uvae taminiae, sulphuris ignem non experti, bituminis, lauri baccarum, sinapis, singulorum p. )-(. II.\n\t\t\t\t\t\tQuod si dolor eximi eum cogit,  et piperis semen cortice liberatum, et eodem modo bacca  hederae conjecta in id foramen dentem findit, isque per  testas excidit: et plani piscis, quam pastinacam nostri,   Graeci vocant, aculeus torretur, deinde conteritur, resinaque excipitur, quae denti circumdata hunc solvit;  et alumen scissile in id foramen conjectum dentem citat. Sed  id tamen involutum lanula demitti commodius est, quia sic,  dente servato, dolorem levat. Haec a medicis accepta sunt.\n\t\t\t\t\t\tSed agrestium experimento cognitum est, quum dens dolet,  herbam mentastrum cum suis radicibus evelli debere, et in  pelvem conjici, supraque aquam infundi, collocarique juxta  sedentem hominem undique veste contectum; tum in pelvem  candentes silices demitti sic, ut aqua tegantur, hominemque  eum hiante ore vaporem excipere, ut supra dictum est, undique inclusum. Nam et sudor plurimus sequitur, et per os  continens pituita defluit; idque saepe longiorem, semper annuam valetudinem bonam praestat. Si vero tonsillae sine exulceratione per inflammationem  intumuerunt, caput velandum est; extrinsecus is locus vapore calido fovendus; multa ambulatione utendum; caput  in lecto sublime habendum; gargarizandumque reprimentibus.  Radix quoque ea, quam dulcem appellant, contusa et in  passo mulsove decocta idem praestat. Leniterque quibusdam  medicamentis eas illini non alienum est; quae hoc modo  fiunt.\n\t\t\t\t\t\tEx malo punico dulci succus exprimitur, et ejus sextarius leni igne coquitur,  ei mellis crassitudo sit; tum        croci, myrrhae, aluminis scissilis, singulorum p. )-(. II. per  se conteruntur, paulatimque his adjiciuntur vini lenis cyathi  duo, mellis unus; deinde priori succo ista miscentUR, et  rursus leniter incoquuntur: aut ejusdem succi sextarius  eodem modo coquitur, atque eadem ratione trita haec adjiciuntur; nardi p. )-(. . omphacii p. )-(. I. cinnamomi,  myrrhae, casiae, singulorum p. )-(. I. Eadem autem haec  et auribus et naribus purulentis accommodata sunt.\n\t\t\t\t\t\tCibus in  hac quoque valetudine lenis esse debet, ne exasperet. Quod  si tanta inflammatio est, ut spiritum impediat, in lecto conquiescendum; a cibo abstinendum, neque assumendum quidquam praeter aquam calidam est; alvus quoque ducenda est;  gargarizandum ex fico et mulso; illinendum mel cum omphacio; extrinsecus admovendus, sed aliquanto diutius, vapor calidus,  ea suppurent, et per se aperiantur. Si  pure substante non rumpuntur hi tumores, incidendi sunt:  deinde ex mulso calido gargarizandum.\n\t\t\t\t\t\tAt si modicus quidem tumor, sed exulceratio est, furfurum cremori ad gargarizandum paulum mellis adjiciendum est, illinendaque ulcera hoc medicamento: passi quam dulcissimi tres heminae  ad unam coquuntur; tum adjicitur turis p. )-(. I. croci,  myrrhae, singulorum p. )-(.  leniterque omnia rursus fervescunt. Ubi pura ulcera sunt, eodem furfurum cremore,  vel lacte gargarizandum est. Atque hic quoque cibis lenibus  opus est, quibus adjici dulce vinum potest. Ulcera autem oris, si cum inflammatione sunt, et parum  pura ac rubicunda sunt, optime iis medicamentis curantur,  quae supra posita ex malis punicis\n\t\t\t\t\t\tfiunt:  continendusque saepe ore reprimens cremor est, cui paulum  mellis sit adjectum. Utendum ambulationibus, et non acri cibo.  Simul atque vero pura ulcera esse coeperunt, lenis humor, interdum etiam quam optima aqua ore continenda est: prodestque assumtum purum vinum, pleniorque cibus, dum acribus        vacet: inspergique ulcera debent alumine scissili, cui dimidio plus gallae immaturae sit adjectum.\n\t\t\t\t\t\tSi jam crustas habent, quales in adustis esse consuerunt, adhibendae sunt  eae compositiones, quas Graeci  nominant. Junci  quadrati, myrrhae, sandarachae, aluminis, pares portiones:  aut croci, myrrhae, singulorum p. )-(. II. iridis p. )-(. I.  aluminis scissilis, sandarachae, singulorum p. )-(. iV. junci  quadrati p. )-(. VIII. aut gallae, myrrhae, singulorum p. )-(. I.  aluminis scissilis p. )-(. II. rosae foliorum p. )-(. IV. Quidam autem croci p. )-(. z. aluminis scissilis, myrrhae, singulorum p. )-(. I. sandarachae p. )-(. II. junci quadrati p.  )-(. IV. miscent. Priora arida insperguntur; hoc cum melle  illinitur; neque ulceribus tantum, sed etiam tonsillis. Verum ea longe periculosissima ulcera sunt, quas   Graeci appellant; sed in pueris: hos enim saepe consumunt.  In viris et mulieribus idem periculum non est. Haec ulcera  a gingivis incipiunt: deinde palatum, totumque os occupant: tum ad uvam faucesque descendunt; quibus obsessis,  non facile fit ut puer convalescat. Ac miserius etiam est, si  lactans adhuc infans est; quo minus imperari remedium  aliquod potest.\n\t\t\t\t\t\t  Sed in primis nutrix cogenda est exerceri et  ambulationibus, et iis operibus, quae superiores partes  movent: mittenda in balneum, jubendaque ibi calida aqua  mammas perfundere: tuM alenda cibis lenibus, et iis qui  non facile corrumpuntur; potione, si febricitat puer, aquae;  si sine febre est, vini diluti. Ac si alvus nutrici substitit,  ducenda est: si pituita in os ejus coiit, vomere debet.\n\t\t\t\t\t\t    ipsa ulcera perungenda sunt melle, cui rhus, quem syriacum vocant, aut amarae nuces adjectae sint: vel mixtis inter  se rosae foliis aridis, pineis nucleis, mentae coliculo, melle:  vel eo medicamento, quod ex moris fit; quorum succus  eodem modo quo punici mali, ad mellis crassitudinem coquitur, eademque ratione ei crocum, myrrha, alumen, vinum, mel miscetur. Neque quidquam dandum, a quo humor  evocari possit.\n\t\t\t\t\t\tSi vero jam firmior puer est, gargarizare  debet iis fere, quae supra comprehensa sunt: ac si lenia  medicamenta in eo parum proficiunt, adhibenda sunt ea,  quae adurendo crustas ulceribus inducant, quale est scissile        alumen, vel chalcitis, vel atramentum sutorium. Prodest  etiam fames et abstinentia quanta maxima imperari potest.  Cibus esse debet lenis: ad purganda tamen ulcera interdum  caseus ex melle recte datur. Linguae quoque ulcera non aliis medicamentis egent,  quam quae prima parte superioris capitis exposita sunt. Sed  quae in latere ejus nascuntur, diutissime durant. Videndumque est num contra dens aliquis acutior sit, qui sanescere  saepe ulcus eo loco non sinit; ideoque limandus est. Solent etiam interdum juxta dentes in gingivis tubercula  quaedam oriri dolentia:  Graeci appellant. Haec  initio leniter sale contrito perfricare oportet; aut inter se  mixtis sale fossili combusto, cupresso, nepeta; deinde  eluere os cremore lenticulae, et inter haec hiare, donec  pituitae satis profluat.\n\t\t\t\t\t\tIn majore vero inflammatione iisdem  medicamentis utendum est, quae ad ulcera oris supra posita  sunt: et mollis linamenti paulum involvendum aliqua compositione ex iis quas  vocari dixi (p. 249,  1. 4); demittendumque id inter dentem et gingivam. Quod si  tumor id prohibebit, extrinsecus admovendus erit spongia vapor calidus, imponendumque ceratum. Si suppuratio se ostendet, diutius eo vapore utendum erit; et continendum ore calidum mulsum in quo ficus decocta sit: idque subcrudum incidendum, ne, si diutius ibi pus permanserit, os laedat.\n\t\t\t\t\t\tQuod  si major is tumor est, commodius totus exciditUr sic, ut ex  utraque parte dens liberetur. Pure , si levis plaga est,  satis est ore calidam aquam continere, et extrinsecus fovere  eodem vapore; si major est, lenticulae cremore uti,        iisdemque medicamentis, quibus cetera ulcera oris curantur. Alia  quoque ulcera in gingivis plerumque oriuntur; quibus eadem,  quae in reliquo ore, succurrunt; maxime tamen mandere  ligustrum oportet, succumque eum ore continere.\n\t\t\t\t\t\tFit etiam  , ut ex gingivae ulcere, sive  fuit, sive  non fuit, diutius pus feratur: quod aut corrupto dente, aut  fracto, vel aliter vitiato osse: maximeque id per fistulam  venire consuevit. Ubi incidit, locus aperiendus; dens eximendus; testa ossis, si qua abscessit, recipienda est; si  quid vitiosi est, radendum. Post quae, quid fieri debeat,  supra in aliorum ulcerum curatione comprehensum est. Si  vero a dentibus gingivae recedunt, eaedem antherae succurrunt. Utile est etiam pira aut mala non permatura mandere,  et ore eum humorem continere. Idemque praestare non acre  acetum in ore retentum potest. Uvae vehemens inflammatio terrere quoque debet. Itaque in hac et abstinentia necessaria est; et sanguis recte  mittitur; et, si id aliqua res prohibet, alvus utiliter ducitur:  caputque super haec velandum, et sublimius habendum est:  tum aqua gargarizandum, in qua simul rubus et lenticula  decocta sit. Illinenda quoque ipsa uva vel omphacio, vel  galla, vel alumine scissili sic, ut cuilibet eorum mel adjiciatur. Est etiam medicamentum huic aptum, quod Andronium  appellatur. Constat ex his: alumine scissili, squama aeris  rubri, atramento sutorio, galla, myrrha, misy: quae per  se contrita mixtaque, rursus paulatim adjecto vino austero  teruntur,  his mellis crassitudo sit.\n\t\t\t\t\t\tUbi horum aliquo  illita uva est, fere multa pituita decurrit: quumque ea quievit, ex vino calido gargarizandum est. Quod si minor ea inflammatio est, laser terere, eique adjicere frigidam aquam  satis est, eamque aquam cochleari exceptam ipsi uvae subjicere. Ac mediocriter  tumentem aqua quoque frigida  eodem modo subjecta reprimit. Ex eadem autem aqua gargarizandum quoque est. Si quando autem ulcera oris cancer invasit, primum  considerandum est, num malus corporis habitus sit, eique  occurrendum; deinde ipsa ulcera curanda. Quod si in summa  parte id vitium est, satis proficit  humido ulceri arida  inspersa; sicciori, cum exigua parte mellis illita: si paulo  altius, chartae combustae partes duae, auripigmenti pars  una: si penitus malum descendit, chartae combustae partes  tres, auripigmenti pars quarta; aut pares portiones salis  fricti, et iridis frictae; aut item pares portiones chalcitidis,  calcis, auripigmenti.\n\t\t\t\t\t\tNecessarium autem est linamentum in  rosa tingere, et super adurentia medicamenta imponere; ne  vicinum et sanum locum laedant. Quidam etiam in acris aceti  heminam frictum salem conjiciunt, donec tabescere desinat;  deinde id acetum coquunt, donec exsiccetur; eumque salem  contritum inspergunt. Quoties autem medicamentum injicitur,  et ante et post os eluendum est vel cremore lenticulae, vel  aqua, in qua aut ervum, aut oleae, aut verbenae decoctae  sint, sic, ut cuilibet eorum paulum mellis misceatur.\n\t\t\t\t\t\tAcetum  quoque ex scilla retentum ore satis adversus haec ulcera  proficit: et ex aceto cocto sali, sicut supra demonstratum  est, rursus mixtum acetum. Sed et diu continere utrumlibet,  et id bis aut ter die facere, prout vehemens malum est,  necessarium est. Quod si puer est, cui id incidit, specillum  lana involutum in medicamentum demittendum est, et super  ulcus tenendum; ne per imprudentiam adurentia devoret.  Si dolor in gingivis est, moventurque aliqui dentes, refigi eos  oportet: nam curationem vehementer impediunt.\n\t\t\t\t\t\tSi nihil  medicamenta proficient, ulcera erunt adurenda. Quod tamen  in labris ideo non est necessarium, quoniam excidere commodius est. Et id quidem aeque adustum atque excisum sine  ea curatione, quae manu adhibetur, impleri non potest. Gingivarum vero ossa, quae hebetia sunt, in perpetuum ustione  nudantur neque enim postea caro increscit. Imponenda tamen adustis lenticula est, donec sanitatem, qualis esse potest,  recipiant. Haec in capite fere medicamentis egent. Sub ipsis vero  auribus oriri parotides solent; modo in secunda valetudine,  ibi inflammatione orta; modo post longas febres, illuc impetu morbi converso. Id abscessus genus est: itaque nullam  novam curationem desiderat. Animadversionem tantummodo  hanc habet necessariam; quia si sine morbo id intumuit,  primum reprimentium experimentum est; si ex adversa valetudine, illud inimicum est, maturarique et quam primum  aperiri commodius est. Ad umbilicos vero prominentes, ne manu ferroque utendum sit, ante tentandum est ut abstineant; alvus his ducatur;  imponatur super umbilicum id, quod ex his constat: cicutae  et fuliginis, singulorum p. )-(. I. cerussae elotae p. )-(. VI.  plumbi eloti p. )-(. VIII. ovis duobus; quibus etiam solani  succus adjicitur. Hoc diutius impositum esse oportet: et  interim conquiescere hominem; cibo modico uti sic, ut vitentur omnia inflantia. Proxima sunt ea, quae ad partes obscoenas pertinent: quarum apud Graecos vocabula et tolerabilius se habent, et accepta jam usu sunt; quum in omni fere medicorum volumine atque sermone jactentur: apud nos foediora  verba, ne consuetudine quidem aliqua verecundius loquentium commendata sunt: ut difficilior haec explanatio sit  simul et pudorem et artis praecepta servantibus. Neque  tamen ea res a scribendo deterrere me debuit: primum, ut  omnia, quae salutaria accepi, comprehenderem: dein, quia  in vulgus eorum curatio etiam praecipue cognoscenda est,  quae invitissimus quisque alteri ostendit. Igitur si ex inflammatione coles intumuit, reducique  summa cutis, aut rursus induci non potest, multa calida aqua  fovendus locus est. Ubi vero glans contecta est, oriculario  quoque clystere inter eam cutemque aqua calida inserenda  est. Si mollita sic et extenuata cutis ducenti paruit, expeditior reliqua curatio est: si tumor vicit, imponenda est vel  lenticula, vel marrubium, vel oleae folia ex vino cocta, sic,  ut cuilibet eorum, dum teritur, mellis paulum adjiciatur:  sursumque coles ad ventrem deligandus est,\n\t\t\t\t\t\tquod in omni  curatione ejus necessarium est. Isque homo continere se,  et abstinere a cibo debet, et potione aquae tantum a siti  vindicari. Postero die rursus  iisdem rationibus  aquae fomentum est, et cum vi quoque experiendum, an  cutis sequatur: eaque, si non parebit, leviter summa scalpello concidenda erit: nam quum sanies profluxerit, extenuabitur is locus, et facilius cutis ducetur.\n\t\t\t\t\t\tSive autem hoc  modo victa erit, sive numquam repugnaverit, ulcera vel in  cutis ulteriore parte, vel in glande, ultrave eam in cole  reperientur: quae necesse est aut pura siccaque sint, aut  humida et purulenta. Si sicca sunt, primum aqua calida  fovenda sunt: deinde imponendum lycium ex vino est, aut  amurca cocta cum eodem, aut cum rosa butyrum. Si levis  iis humor inest, vino eluenda sunt: tum butyro et rosae  mellis paulum, et resinae terebinthinae pars quarta adjicienda est, eoque utendum.\n\t\t\t\t\t\tAt si pus ex iis profluit, ante  omnia elui mulso calido debent: tum imponi piperis p. )-(. I.  myrrhae p. )-(. I. croci,  cocti, singulorum p. )-(. II.  quae ex vino austero coquuntur,  mellis crassitudinem  habeant. Eadem autem compositio tonsillis, uvae madenti,  oris nariumque ulceribus accommodata est. Aliud ad eadem:  piperis p.)-(. z. myrrhae p. )-(. z. croci p. )-(. z z.  cocti  p. )-(. I. aeris combusti p. )-(. II. quae primum ex vino austero  conteruntur; deinde, ubi inaruerunt, iterum teruntur ex passi  tribus cyathis, et incoquuntur,  visci crassitudinem habeant.\n\t\t\t\t\t\tAerugo quoque cum cocto melle, et ea, quae ad oris  ulcera supra comprehensa sunt; aut Erasistrati compositio, aut Cratonis recte super purulenta naturalia imponitur.  Folia quoque oleae ex novem cyathis vini coquuntur; his        adjicitur\n\t\t\t\t\t\taluminis scissilis p. )-(. IV.  p. )-(. VIII. mellis  sesquicyathus:\n\t\t\t\t\t\tac, si plus puris est, id medicamentum ex  melle; si minus, ex vino diluitur. Illud perpetuum est, post  curationem, dum inflammatio manet, quale supra positum  est, cataplasma superdare, et quotidie ulcera eadem ratione  curare.\n\t\t\t\t\t\tQuod si pus et multum, et cum malo odore coepit  profluere, elui cremore lenticulae debet sic, ut ei mellis  paulum adjiciatur: aut oleae, vel lentisci folia, vel marrubium decoquendum est, eoque humore eodem modo cum  melle utendum: imponendaque eadem; aut etiam omphacium  cum melle; aut id, quod ex aerugine et melle ad aures fit;  aut compositio Andronis; aut  sic, ut ei paulum mellis  adjiciatur. Quidam ulcera omnia, de quibus adhuc dictum  est, lycio ex vino curant. Si vero ulcus latius atque altius  serpit, eodem modo elui debet: imponi vero\n\t\t\t\t\t\taut aerugo aut  omphacium cum melle; aut Andronis compositio; aut marrubii, myrrhae, croci, aluminis scissilis cocti, rosae foliorum aridorum, gallae, singulorum p. )-(. I. minii sinopici  p. )-(. II. quae per se singula primum teruntur, deinde  juncta iterum melle adjecto, donec liquidi cerati crassitudinem habeant; tum in aeneo vase leniter coquuntur, ne superfluant;\n\t\t\t\t\t\tquum jam guttae indurescunt, vas ab igne removetur: idque medicamentum, prout opus est, aut ex melle  aut ex vino liquatur. Idem autem per se etiam ad fistulas  utile est). Solet etiam interdum ad nervos ulcus descendere;  profluitque pituita multa, sanies tenuis malique odoris, non  coacta, at aquae similis, in qua caro recens Iota est; doloresque is locus, et punctiones habet.\n\t\t\t\t\t\tId genus quamvis  inter purulenta est, tamen lenibus medicamentis curandum  est; quale est emplastrum  ex rosa liquatum sic, ut turis quoque paulum ei ; aut id, quod  ex butyro, rosa, resina, melle fit; supra vero a me positum  est. Praecipueque id ulcus multa  calida aqua fovendum est, velandumque, neque frigori committendum. Interdum autem per ipsa ulcera coles sub cute        exesus est sic, ut glans excidat. Sub quo casu cutis ipsa  circumcidenda est.\n\t\t\t\t\t\tPerpetuumque est, quoties glans, aut ex  cole aliquid vel excidit, vel abscinditur, hanc non esse servandam, ne considat, ulcerique agglutinetur, ac neque reduci  possit postea, et fortasse fistulam quoque urinae claudat. Tubercula etiam, quae  Graeci vocant, circa  glandem oriuntur: quae vel medicamentis, vel ferro aduruntur; et quum crustae exciderunt, squama aeris inspergitur, ne quid ibi rursus increscat. Haec citra cancrum sunt; qui quum in reliquis partibus., tum in his quoque vel praecipue ulcera infestat.  Incipit a nigritie: quae si cutem occupavit, protinus specillum subjiciendum, eaque incidenda est; deinde orae vulsella prehendendae: , quidquid corruptum est, excidendum sic, ut ex integro quoque paulum dematur, idque adurendum. Quoties quid ustum est, id quoque sequitur, ut  imponenda lenticula sit; deinde, ubi crustae exciderunt,  ulcera sicut alia curentur. At si cancer ipsum colem occupavit, inspergenda aliqua sunt ex adurentibus, maximeque  id quod ex calce, chalcitide, auripigmento componitur. Si  medicamenta vincuntur, hic quoque scalpello, quidquid corruptum est, sic, ut aliquid etiam integri trahat, praecidi  debet. Illud quoque aeque perpetuum est, excise cancro  vulnus esse adurendum. Sed sive ex medicamentis, sive ex  ferro crustae occalluerunt, magnum periculum est, ne his  decidentibus, ex cole profusio sanguinis insequatur.\n\t\t\t\t\t\tErgo  longa; quiete, et immobili paene corpore opus est, donec  ex ipso crustae leniter resolvantur. At si vel volens aliquis,  vel imprudens, dum ingreditur, immature crustas diduxit,  et fluit sanguis, frigida aqua adhibenda est: si haec parum  valet, decurrendum est ad medicamenta, quae sanguinem  supprimunt: si ne haec quidem succurrunt, aduri diligenter et timide debet: neque ullo postea  motu dandus eidem periculo locus est. Nonnumquam etiam id genus ibi cancri, quod   a Graecis nominatur, oriri solet. In quo minime  differendum, sed protinus iisdem medicamentis, et, si parum  valent, ferro adurendum. Quaedam etiam nigrities est,        quae non sentitur, sed serpit, ac, si sustinuimus, usque ad  vesicam tendit; neque succurri postea potest. Si id in summa  glande circa fistulam urinae est, prius in eam tenue specillum demittendum est, ne claudatur; deinde id ferro adurendum: si vero alte penetravit, quidquid occupatum est, praecidendum est. Cetera eadem, quae in aliis cancris, facienda  sunt. Occallescit etiam in cole interdum aliquid; idque  omni paene sensu caret: quod ipsum quoque excidi debet.  Carbunculus autem ibi natus, ut primum apparet, per oricularium clysterem eluendus est: deinde ipse quoque medicamentis urendus, maximeque chalcitide cum melle, aut aerugine cum cocto melle, aut ovillo stercore fricto et contrito  cum eodem melle. Ubi is excidit, liquidis medicamentis utendum est, quae ad oris ulcera componuntur. In testiculis vero, si qua inflammatio sine ictu orta  est, sanguis ex talo mittendus est: a cibo abstinendum; imponenda ex faba farina ex mulso cocta cum  contrito  et ex melle coacto; aut contritum cuminum cum cerato ex  rosa facto; aut lini semen frictum, contritum, et in mulso  coctum; aut tritici farina ex mulso cocta cum cupresso; aut  lilii radix contrita. At si iidem induruerunt, imponi debet lini  vel foeni graeci semen ex mulso coctum; aut ex cyprino ceratum; aut simila ex vino contrita, cui paulum croci sit adjectum. Si vetustior jam durities est, maxime proficit cucumeris agrestis radix ex mulso cocta, deinde contrita.\n\t\t\t\t\t\tSi ex  ictu tument, sanguinem mitti necessarium est; magisque, si  etiam livent: imponendum vero utrumlibet ex iis, quae cum  cumino componuntur, supraque posita sunt; aut ea compositio, quae habet nitri cocti p. )-(. I. resinae pineae, cumini,  singulorum p. )-(. II. uvae taminiae sine seminibus p. )-(. IV.  mellis quantum satis sit ad ea cogenda. Quod si ex ictu testiculis aliquid haesit, fere pus quoque increscit; neque aliter succurri potest, quam si, inciso scroto, et pus emissum.  et ipse testiculus excisus est. Anus quoque multa taediique plena mala recipit, neque inter se multum abhorrentes curationes habet. Ac primum  in eo saepe, et quidem pluribus locis, cutis scinditur: -         Graeci vocant. Id si recens est, quiescere homo debet,  et in aqua calida desidere. Columbina quoque ova coquenda  sunt, et, ubi induruerunt, purganda: deinde alterum jacere  in aqua bene calida debet, altero calido foveri locus sic, ut  invicem utroque aliquis utatur. Tum tetrapharmacum, aut  rhypodes rosa diluendum est; aut oesypum recens miscendum cum cerato liquido ex rosa facto; aut eidem cerato  plumbum elotum adjiciendum; aut resinae terebinthinae myrrha; aut spumae argenti vetus oleum; et quolibet ex his id  perungendum. Si quidquid laesum est, extra est, neque intus  reconditum, eodem medicamento tinctum linamentum superdandum est, et quidquid ante adhibuimus, cerato contegendum. In hoc autem casu neque acribus cibis utendum, neque  asperis, nec alvum comprimentibus: ne aridum quidem quidquam satis utile est, nisi admodum paulum. Liquida, lenia,  pinguia, glutinosa meliora sunt. Vino leni uti nihil prohibet. Condyloma autem est tuberculum, quod ex quadam  inflammatione nasci solet. Id ubi ortum est, quod ad quietem  cibos potionesque pertinet, eadem servari debent, quae proxime scripta sunt. Iisdem etiam ovis recte tuberculum id fovetur: sed desidere ante homo in aqua debet, in qua verbenae decoctae sint ex reprimentibus. Tum recte imponitur et  lenticula cum exigua mellis parte; et sertula campana ex  vino cocta; et rubi folia contrita cum cerato ex rosa facto;  et cum eodem cerato contritum vel  malum, vel  malicorii ex vino cocti pars interior; et chalcitis cocta atque  contrita, deinde oesypo ac rosa excepta; et ex ea compositione, quae habet turis p. )-(. I. aluminis scissilis p. )-(.  II. cerussae p. )-(. III. spumae argenti p. )-(. V. quibus, dum  teruntur, invicem rosa et vinum instillatur. Vinculum autem  ei loco linteolum aut panniculus quadratus est, qui ad duo  capita duas ansas, ad altera duo totidem fascias habet; quumque subjectus est, ansis ad ventrem datis, a posteriore parte  in eas adductae fasciae conjiciuntur, atque, ubi  sunt,  dexterior sinistra, sinisterior dextra procedit, circumdataeque circa alvum inter se novissime deligantur.\n\t\t\t\t\t\tSed si vetus  condyloma jam induruit, neque sub his curationibus desidit,        aduri medicamento potest, quod ex his constat: aeruginis  p. )-(. II. myrrhae p. )-(. IV. gummi p. )-(. VIII. turis. -(.  XII. stibis, papaveris lacrimae, acaciae, singulorum p. )-(.  XVI. Quo medicamento\n\t\t\t\t\t\tquidam etiam ulcera, de quibus  proxime dixi (2), renovant. Si hoc parum in condylomate  proficit, adhiberi possunt etiam vehementius adurentia. Ubi  consumtus est tumor, ad medicamenta lenia transeundum  est. Tertium vitium est, ora venarum tamquam capitulis  quibusdam surgentia, quae saepe sanguinem fundunt:   Graeci vocant. Idque  in ore vulvae   incidere consuevit. Atque in quibusdam parum tuto supprimitur, qui sanguinis  imbecilliores non : habent enim purgationem hanc, non morbum. Ideoque curati  quidam, quum sanguis exitum non haberet, inclinata in praecordia ac viscera materia, subitis et gravissimis morbis correpti sunt.\n\t\t\t\t\t\tSi cui vero id nocet, is desidere in aqua ex ver.  benis debet: imponere maxime malicorium cum aridis rosae  foliis contritum; aut ex iis aliqua, quae sanguinem supprimunt.Solet autem oriri inflammatio, maxime ubi dura  alvus eum locum laesit. Tum in aqua dulci desidendum est, et  id fovendum ovis: imponendi vitelli cum rosae foliis ex passo  subactis: idque, si intus est, digito illinendum; si extra, superillitum panniculo imponendum est. Ea quoque medicamenta, quae in recentibus scissuris posita sunt, hic idonea  sunt. Cibis vero in hoc casu iisdem, quibus in prioribus,  utendum est. Si ista parum juvant, solent imposita medicamenta adurentia ea capitula absumere.\n\t\t\t\t\t\tAc si jam vetustiora  sunt, sub auctore Dionysio inspergenda sandaracha est:  deinde imponendum id, quod ex his constat: squamae aeris,  auripigmenti, singulorum p. )-(. v. saxi calcis p. )-(. VIII.  postero die acu compungendum. Adustis\n\t\t\t\t\t\tcapitulis fit cicatrix, quae sanguinem fundi prohibet. Sed quoties  is suppressus est, ne quid periculi afferat, multa exercitatione digerenda materia est; praetereaque et viris, et feminis, quibus menstrua non proveniunt, interdum ex brachio  sanguis mittendus est. At si anus ipse, vel os vulvae procidit, nam id        quoque interdum fit, considerari debet, purum ne id sit, quod  provolutum est, an humore mucoso circumdatum. Si purum  est, in aqua desidere homo debet, aut salsa, aut cum verbenis vel malicorio incocta: si humidum, vino austero subluendum est, illinendumque faece vini combusta. Ubi utrolibet modo curatum est, intus reponendum est; imponendaque  plantago contrita, vel folia salicis in aceto cocta; tum linteolum et super lana: eaque deliganda sunt, cruribus inter se  devinctis. Fungo quoque simile ulcus in eadem sede nasci solet. Id, si hiems est, egelida; si aliud tempus, frigida aqua  fovendum est: dein squama aeris inspergenda, supraque ceratum ex murteo factum, cui paulum squamae, fuliginis, calcis sit adjectum. Si hac ratione non tollitur, vel medicamentis vehementioribus, vel ferro adurendum est. Digitorum autem vetera ulcera commodissime curantur  aut lycio, aut amurca cocta, quum utrilibet vinum adjectum  est. In iisdem recedere ab ungue caruncula cum magno dolore consuevit:  Graeci appellant. Oportet alumen  melinum rotundum in aqua liquare, donec mellis crassitudinem habeat: tum,quantum ejus aridi fuit, tantumdem mellis  infundere, et rudicula miscere, donec similis croco colore  fiat, eoque illinere. Quidam ad eumdem usum decoquere simul malunt, quum paria pondera aluminis aridi et mellis miscuerunt.\n\t\t\t\t\t\tSi hac ratione ea non exciderunt, excidenda sunt:  deinde digiti fovendi aqua ex verbenis, imponendumque super medicamentum ita factum: chalcitis, malicorium, squama  aeris excipiuntur fico pingui leniter cocta ex melle; aut chartae combustae, auripigmenti, sulphuris ignem non experti  par modus cerato miscetur ex murteo facto: aut aeruginis  rasae p. )-(. I. squamae aeris p. )-(. XII. mellis cyatho coguntur: aut pares portiones miscentur saxi calcis, chalcitidis, auripigmenti. Quidquid horum impositum est, tegendum        linteolo aqua madefacto est.\n\t\t\t\t\t\tTertio die digitus resolvendus,  et, si quid aridi est, iterum excidendum, similisque adhibenda  curatio est. Si non vincitur, purgandum est scalpello; tenuibusque ferramentis adurendum, et, sicut reliqua usta, curandum est. At, ubi scabri ungues sunt, circumaperiri debent,  qua corpus contingunt: tum super eos ex hac compositione  aliquid imponi: sandarachae, sulphuris, singulorum p. )-(.  II. nitri, auripigmenti, singulorum p. )-(. IV. resinae liquidae  p. )-(. VIII. tertioque id die resolvendum est. Sub quo medicamento vitiosi ungues cadunt, et in eorum locum meliores  renascuntur. Tertiam esse medicinae partem, quae manu curet, et  vulgo notum, et a me propositum est. Ea non quidem medicamenta atque victus rationem omittit; sed manu tamen  plurimum praestat: estque ejus  inter omnes medicinae partes evidentissimus. Siquidem in morbis quum multum  fortuna conferat, eademque saepe salutaria, saepe vana sint;  potest dubitari secunda valetudo medicinae, an corporis  beneficio contigerit.\n\t\t\t\t\t\tIn iis quoque, in quibus medicamentis  maxime nitimur, quamvis profectus evidentior est, tamen sanitatem et per haec frustra quaeri, et sine his reddi saepe,  manifestum est: sicut in oculis quoque deprehendi potest;  qui a medicis diu vexati, sine his interdum sanescunt. At  in ea parte, quae manu curat, evidens est, omnem profectum, ut aliquid ab aliis adjuvetur, hinc tamen plurimum  trahere. Haec autem pars, quum sit vetustissima, magis tamen ab  illo parente omnis medicinae Hippocrate, quam a prioribus  exculta est:\n\t\t\t\t\t\tdeinde, posteaquam diducta ab aliis habere professores suos coepit, in Aegypto quoque increvit, Philoxeno  maxime auctore, qui pluribus voluminibus hanc partem diligentissime comprehendit. Gorgias quoque et Sostratus et  Heron et Apollonii duo et Ammonius Alexandrinus, multique        alii celebres viri,  quaedam repererunt. Ac Romae  quoque non mediocres professores, maximeque nuper Tryphon pater, et Euelpistus, et, ut ex scriptis ejus intelligi  potest, horum eruditissimus Meges, quibusdam in melius  mutatis, aliquantum ei disciplinae adjecerunt. Esse autem chirurgus debet adolescens, aut certe adolescentiae propior; manu strenua, stabili, nec umquam intremiscente, eaque non minus sinistra, quam dextra ;  acie oculorum acri claraque; animo intrepidus, misericors  sic, ut sanari velit eum, quem accepit, non ut clamore ejus  motus vel magis, quam res desiderat, properet, vel minus,  quam necesse est, secet; sed perinde faciat omnia, ac si  nullus ex vagitibus alterius affectus oriatur.\n\t\t\t\t\t\tPotest autem  requiri, quid huic parti proprie vindicandum sit: quia vulnerum quoque ulcerumque multorum curationes, quas alibi exsecutus sum, chirurgi sibi vindicant. Ego eumdem quidem  hominem posse omnia ista praestare concipio: atque ubi se  diviserunt, eum laudo, qui quamplurimum percipit. Ipse  autem huic parti ea reliqui, in quibus vulnus facit medicus,  non accipit; et in quibus vulneribus ulceribusque plus profici  manu, quam medicamento, credo: tum quidquid ad ossa pertinet. Quae deinceps exsequi aggrediar; dilatisque in aliud  volumen ossibus, in hoc cetera explicabo; praepositisque  iis, quae in qualibet parte corporis fiunt, ad ea, quae proprias sedes habent, transibo. Luxata\n\t\t\t\t\t\tigitur  in quacumque parte corporis sunt, quam primum sic curari debent, ut, qua dolor est,ea scalpello cutis crebro incidatur, detergeaturque eodem averso profluens sanguis. Quod si paulo  tardius subvenitur, jamque etiam rubor est, qua rubet corpus;  si tumor quoque accessit, quacumque is est, id optimum  auxilium est.\n\t\t\t\t\t\tTum superdanda reprimentia sunt; maximeque  lana succida ex aceto et oleo. Quod si levior is casus est,  possunt etiam sine scalpello, imposita eadem mederi: et, si        nihil aliud est, cinis quoque, maxime ex sarmentis; si is  non est, quilibet alius ex aceto, vel etiam ex aqua coactus. Verum hoc quidem  est. In iis  negotium  majus est, quae per se, vitio intus orto, intumescunt, et ad  suppurationem spectant. Ea omnia genera abscessuum esse  alias proposui, medicamentaque his idonea exsequutus sum: nunc superest, ut dicam, in iisdem quae manu  fieri debeant. Ergo, priusquam indurescant, cutem incidere,  et cucurbitulam accommodare oportet, quae quidquid illuc  malae corruptaeque materiae coiit, extrahat: idque iterum,  tertioque recte fit, donec omne indicium inflammationis excedat.\n\t\t\t\t\t\tNeque tamen fas non est, nihil cucurbitulam agere.  Interdum enim fit, sed raro, ut quidquid abscedit, velamento  suo includatur. Id antiqui tunicam nominabant. Meges, quia  tunica omnis nervosa est, dixit non nasci sub eo vitio nervum,  quo caro consumeretur, sed, subjecto jam vetustiore pure,  callum circumdari. Quod ad curationis rationem nullo loco  pertinet; quia quidquid, si tunica est, idem, si callus est,  fieri debet. Neque ulla res prohibet, etiamsi callus est,  tamen, quia cingit, tunicam nominari.\n\t\t\t\t\t\tTum pure quoque  maturior haec interdum esse consuevit: ideoque, quod sub  ea est, extrahi per cucurbitulam non potest. Sed facile id  intelligitur, ubi nihil admota illa mutavit. Ergo, sive id incidit, sive jam durities est, in hac auxilii nihil est; et, ut  alias scripsi, vel avertenda  concurrens eo materia, vel digerenda, vel ad maturitatem  perducenda est. Si priora contigerunt, nihil praeterea necessarium est. Si pus maturuit, in alis quidem et inguinibus  raro secandum est; item ubicumque mediocris abscessus est;  item quoties in summa cute, vel etiam carne vitium est: nisi  festinare cubantis imbecillitas cogit: satisque est cataplasmatis efficere, ut per se pus aperiatur.\n\t\t\t\t\t\tNam fere sine cicatrice  potest esse is locus, qui expertus ferrum non est. Si autem        altius malum est, considerari debet, nervosusne is locus sit  an non sit. Nam si sine nervis est, candenti ferramento  aperiri debet: cujus haec gratia est, quod exigua plaga diutius ad pus evocandum patet, parvaque postea cicatrix fit.  At si nervi juxta sunt, ignis alienus est, ne vel distendantur  hi, vel membrum debilitent: necessaria vero opera scalpelli  est. Sed cetera etiam subcruda aperiri possunt: inter nervos  ultima exspectanda maturitas est, quae cutem extenuet, eique  pus jungat, quo propius reperiatur.\n\t\t\t\t\t\tItemque alia rectam  plagam desiderant: in pano, quia fere vehementer cutem  extenuat, tota ea super pus excidenda est. Semper autem,  ubi scalpellus admovetur, id agendum est, ut et quam minimae et quam paucissimae plagae sint: cum eo tamen, ut  necessitati succurramus et in modo, et in numero. Nam majores sinus latius; interdum etiam duabus,  aut tribus lineis incidendi sunt. Dandaque opera, ut imus  sinus exitum habeat; ne quis humor intus subsidat, qui proxima et adhuc sana rodendo sinuet.\n\t\t\t\t\t\tEst etiam in rerum natura,  ut cutis latius excidenda sit. Nam, ubi post longos morbos  totus corporis habitus vitiatus est, lateque se sinus suffudit,  et in eo jam cutis pallet; scire licet eam jam emortuam esse,  et inutilem futuram: ideoque excidere commodius est; maxime, si circa articulos majores id evenit, cubantemque  aegrum fluens alvus exhaurit, neque per alimenta quidquam  corpori accedit. Sed excidi ita debet, ut plaga ad similitudinem myrtei folii fiat, quo facilius sanescat:  idque perpetuum est, ubicumque medicus et quacumque de  causa cutem excidit.\n\t\t\t\t\t\tPure effuso, in alis vel inguinibus linamento opus non est; spongia ex vino imponenda est. In  ceteris partibus, si aeque linamenta supervacua sunt, purgationis causa paulum mellis infundendum; dein glutinantia  superdanda: si illa necessaria sunt, super ea quoque similiter  dari spongia eodem modo ex vino expressa debet. Quando  autem linamentis opus sit, quando non sit, alias dictum est.  Cetera eadem, incisa suppuratione, facienda sunt, quae,  ubi per medicamenta rupta est, facienda esse proposui. Protinus autem quantum curatio efficiat, quantumque aut  sperari aut timeri debeat, ex quibusdam signis intelligi potest,  fereque iisdem, quae in vulneribus exposita sunt. Nam bona signa sunt somnum capere; facile spirare;  siti non confici; cibum non fastidire, si febricula fuit, ea vacare; itemque habere pus album, laeve, non foedi odoris. Mala sunt vigilia, spiritus gravitas, sitis, cibi fastidium, febris, pus nigrum, aut , et foedi odoris;\n\t\t\t\t\t\titem procedente curatione eruptio sanguinis; aut, si antequam  sinus carne impleatur, orae carnosae fiunt, illa quoque ipsa  carne hebete, nec firma. Deficere tamen animam, vel in  ipsa curatione, vel postea pessimum omnium est. Quin etiam  morbus ipse, sive subito solutus est, dein suppuratio exorta  est; sive effuso pure permanet, non injuste terret. Estque  inter causas timoris, si sensus in vulnere rodentium non est.  Sed ut haec ipsa fortuna huc illucve discernit, sic medici  partium est eniti ad reperiendam sanitatem.\n\t\t\t\t\t\tErgo quoties ulcus resolverit, eluere id, si reprimendus humor  videbitur, vino ex aqua pluviatili mixto, vel aqua, in qua lenticula cocta sit, debebit; si purgandum erit, mulso; rursusque  imponere eadem. Ubi jam repressus videbitur humor, ulcusque  purum erit, produci carnem conveniet, et foveri pari portione  vini ac mellis, superque imponi spongiam ex vino et rosa  tinctam.\n\t\t\t\t\t\tPer quae quum caro producatur, plus tamen, ut alias  quoque dixi, victus ratio eo confert; id est,  solutis jam febribus et cibi cupiditate reddita, balneum rarum;  quotidiana, sed lenis gestatio; cibi potionesque corpori faciendo  aptae. Quae omnia, per medicamenta quoque suppuratione  rupta, sequuntur: sed, quia magno malo vix sine ferro mederi licet, in hunc locum reservata sunt. Adversus fistulas quoque, si altius penetrant, ut ad ultimas demitti collyrium non possit, si tortuosae sunt, si        multiplices, majus in manu quam in medicamentis praesidium  est: minusque operae est, si sub cute transversae feruntur,  quam si rectae intus tendunt. Igitur, si sub cute transversa  fistula est, demitti specillum debet, supraque id ea incidi. Si flexus reperiuntur, hi quoque simul  specillo et ferro persequendi sunt: idemque faciendum, si  plures se quasi ramuli ostendunt.\n\t\t\t\t\t\tUbi ad fines fistulae ventum est, excidendus ex ea totus callus est, superque fibulae  dandae, et medicamentum, quo glutinetur. At si recta subter  tendit, ubi, quo maxime ferat, specillo exploratum est, excidi is sinus debet: dein fibula oris cutis injicienda est, et  aeque glutinantia medicamenta superdanda sunt; aut, si corruptum ulcus est, quod interdum osse vitiato fit, ubi id quoque curatum est, pus moventia. Solent autem inter costas fistulae subter ire. Quod ubi  incidit, eo loco costa ab utraque parte praecidenda et eximenda est, ne quid intus corruptum relinquatur. Solent, ubi  costas transierunt, septum id, quod transversum a superioribus visceribus intestina discernit, violare. Quod intelligi et  ex loco, et ex magnitudine doloris potest; et quia nonnumquam spiritus ea cum humore quasi bullante prorumpit; maximeque, si hunc ore ille continuit. In eo medicinae locus  nullus est. In ceteris vero, quae circa costas sanabilia sunt,  pinguia medicamenta inimica sunt; ceteris, quae ad vulnera  accommodantur, uti licet; optime tamen sicca linamenta, vel,  si purgandum aliquid videtur, in melle tincta imponuntur. Ventri nullum os subest; sed ibi perniciosae admodum  fistulae fiunt; adeo ut Sostratus insanabiles esse crediderit.  Id non ex toto ita se habere usus ostendit. Et quidem, quod  maxime mirum videri potest, tutior fistula est contra jecur  et lienem et ventriculum, quam contra intestina: non quo  perniciosior ibi sit, sed quo alteri periculo locum faciat.  Cujus experimento moti quidam auctores parum modum rei  cognoverunt. Nam venter saepe etiam telo perforatur, prolapsaque intestina conduntur, et oras vulneris suturae comprehendunt: quod, quemadmodum fiat, mox indicabo.\n\t\t\t\t\t\t   etiam ubi tenuis fistula abdomen perrupit, excidere eam licet,  suturaque oras conjungere. Si vero ea fistula latius patuit,        excisa necesse est latius foramen relinquat: quod nisi magna  vi, utique ab interiore parte, sui non potest. Ergo, ubi aliquis ingredi ac moveri coepit, rumpitur illa sutura, atque intestina evolvuntur: quo fit, ut pereundum homini sit. Sed  non omni modo res ea desperationem habet: ideoque tenuioribus fistulis adhibenda curatio est. Propriam etiamnum animadversionem desiderant eae,  quae in ano sunt. In has demisso specillo,  ad ultimum ejus caput incidi cutis debet: dein novo foramine  specillum educi lino sequente, quod in aliam ejus partem,  ob id ipsum perforatam, conjectum sit. Ibi linum prehendendum vinciendumque cum altero capite est, ut laxe cutem,  quae super fistulam est, teneat: idque linum esse debet  crudum, et duplex triplexve, sic tortum, ut unitas facta  sit. Interim autem licet negotia gerere, ambulare, lavari, cibum capere perinde atque sanissimo.\n\t\t\t\t\t\tTantummodo id linum bis die, salvo nodo, ducendum est sic, ut  subeat fistulam pars quae superior . Neque committendum est, ut id linum putrescat: sed tertio quoque die nodus resolvendus est, et ad caput alterum recens linum alligandum, eductoque vetere, id in fistula cum simili nodo relinquendum. Sic enim id paulatim cutem, quae supra fistulam  est, incidit: simulque et id sanescit, quod a lino relictum  est; et id, quod ab eo mordetur, inciditur. Haec ratio curationis longa, sed sine dolore est.\n\t\t\t\t\t\tQui  festinant, adstringere cutem lino debent, quo celerius secent; noctuque ex penicillo tenuia quaedam intus demittere,  ut cutis hoc ipso extenuetur, quo extenditur. Sed haec dolorem movent. Adjicitur celeritati, sicut tormento quoque,  si et linum, et id quod ex penicillo est, aliquo medicamento  illinitur ex iis, quibus callum exedi posui. Potest  tamen fieri, ut ad scalpelli curationem etiam illo loco veniendum sit, si intus fistula fert, si multiplex est.\n\t\t\t\t\t\tIgitur in  haec genera demisso specillo, duabus lineis incidenda cutis  est, ut media inter eas habenula tenuis admodum ejiciatur,  ne protinus orae coeant, sitque locus aliquis linamentis, quae  quam paucissima superinjicienda sunt: omniaque eodem modo  facienda, quae in abscessibus posita sunt.        Si vero ab uno ore plures sinus erunt, recta fistula scalpello  erit incidenda: ab eo ceterae, quae jam patebunt, lino excipiendae. Si intus aliqua procedet, quo ferrum tuto pervenire  non poterit, collyrium demittendum erit.\n\t\t\t\t\t\tCibus autem in omnibus ejusmodi casibus, sive manu, sive medicamentis agitur,  dari debet humidus; potio liberalis, diuque aqua. Ubi jam caro  increscit, tum demum et balneis raris utendum erit, et cibis  corpus implentibus. Tela quoque, quae illata corporibus intus haeserunt,  magno negotio saepe ejiciuntur. Suntque  quaedam difficultates ex generibus eorum; quaedam ex iis  sedibus, in quas illa penetrarunt. Omne autem telum extrahitur, aut ab ea parte, qua venit, aut ab ea, in quam tetendit: illic viam, qua redeat, ipsum sibi fecit; hic a scalpello  accipit; nam contra mucronem caro inciditur. Sed si non  alte telum insedit, et in summa came est, aut certe magnas  venas et loca nervosa non transiit; nihil melius est, quam,  qua venit, id evellere.\n\t\t\t\t\t\tSi vero plus est per quod telo revertendum, quam quod perrumpendum est, jamque venas nervosque id transiit, commodius est aperire quod superest,  eaque extrahere. Nam et propius petitur, et tutius evellitur: et in majore membro, si medium mucro transiit, facilius  sanescit, quod pervium est; quia utrimque medicamento fovetur.\n\t\t\t\t\t\tSed, si retro telum recipiendum est, amplianda scalpello plaga est; quo facilius id sequatur, quoque minor  oriatur inflammatio: quae major fit, si ab illo ipso telo, dum  redit, corpus laniatur. Item, si ex alia parte vulnus aperitur,  laxius esse debet, quam ut telo postea transeunte amplietur.  Summa autem utraque parte habenda cura est, ne nervus, ne  vena major, ne arteria incidatur. Quorum ubi aliquid detectum est, excipiendum hamo retuso est, abducendumque a  scalpello. Ubi autem satis incisum est, telum eximendum est:  tunc quoque eodem modo, et eadem cura habita, ne sub eo, quod  eximitur, aliquid eorum laedatur, quae tuenda esse proposui. Haec communia sunt. Propria quaedam in singulis telorum generibus sunt, quae protinus subjiciam. Nihil tam  facile in corpus quam sagitta conditur, eademque altissime  insidit. Haec autem eveniunt, et quia magna vi fertur illa,  et quia ipsa in angusto est. Saepius itaque ab altera parte,  quam ex qua venit, recipienda est; praecipueque, quia fere  spiculis cingitur; quae magis laniant, si retrorsus, quam si contra eximatur.\n\t\t\t\t\t\tSed inde aperta via, caro diduci debet ferramento  facto ad similitudinem graecae litterae (Y): deinde, ubi apparuit mucro, si arundo inhaeret, propellenda est,  ab  altera parte apprehendi et extrahi possit: si jam illa decidit,  solumque intus ferrum est, mucro vel digitis apprehendi, vel  , atque ita educi debet.\n\t\t\t\t\t\tNeque alia ratio extrahendi  est, ubi ab ea parte, qua venit, evelli magis placuit. Nam,  ampliato vulnere, aut arundo, si inest, evellenda est; aut, si  ea non inest, ferrum ipsum. Quod si spicula apparuerunt,  eaque brevia et tenuia sunt,  ibi comminui debent,  vacuumque ab his telum educi: si ea majora valentioraque  sunt, fissis scriptoriis calamis contegenda, ac, ne quid lacerent, sic evellenda sunt.  Et in sagittis quidem haec observatio est. Latum vero telum, si conditum est, ab altera parte  educi non expedit; ne ingenti vulneri ipsi quoque ingens  vulnus adjiciamus. Evellendum est ergo genere quodam ferramenti, quod  Graeci vocant; quoniam auctorem Dioclem habet: quem inter priscos maximosque medicos fuisse jam posui. Lamina vel ferrea,  vel etiam aenea, ab altero capite duos utrimque deorsum  conversos uncos habet;\n\t\t\t\t\t\tab altero duplicata lateribus, leviterque extrema in eam partem inclinata, quae sinuata est,  insuper ibi etiam perforata est. Haec juxta telum transversa  demittitur: deinde, ubi ad imum mucronem ventum est, paulum torquetur, ut telum foramine suo excipiat: quum in cavo  mucro est, duo digiti, subjecti partis alterius uncis, simul et  ferramentum id extrahunt et telum. Tertium genus telorum est, quod interdum evelli debet, plumbea glans, aut lapis, aut simile aliquid, quod, perrupta cute, integrum intus insedit. In omnibus his latius        vulnus aperiendum, idque, quod inest, ea qua venit forcipe  extrahendum est. Accedit vero aliquid difficultatis sub omni  ictu, si telum vel ossi inhaesit, vel in articulo se inter duo  ossa demersit.\n\t\t\t\t\t\tIn osse usque eo movendum est, donec laxetur is locus, qui mucronem momordit; et tunc vel manu vel  forcipe telum extrahendum est: quae ratio in dentibus quoque ejiciendis est. Vix umquam ita telum non sequitur: sed,  si morabitur, excuti quoque ictum aliquo ferramento poterit.  Ultimum est, ubi non evellitur, terebra juxta forare, ab eoque foramine, ad speciem litterae V, contra telum os excidere sic, ut lineae, quae diducuntur, ad telum spectent: eo  facto, id necesse est labet, et facile auferatur.\n\t\t\t\t\t\tInter duo  vero ossa si per ipsum articulum perruperit, circa vulnus duo  membra fasciis habenisve deliganda, et per has in diversas  partes diducenda sunt, ut nervos distendant: quibus extentis, laxius inter ossa spatium est, ut sine difficultate telum  recipiatur. Illud videndum est, sicut in aliis locis posui, ne  quis nervus, aut vena, aut arteria a telo laedatur, dum id  extrahitur: eadem scilicet ratione, quae supra\n\t\t\t\t\t\tposita est. At si venenato quoque telo quis ictus est, iisdem  omnibus, si fieri potest, etiam festinantius actis, adjicienda  curatio est, quae vel epoto veneno, vel a serpente ictis adhibetur. Vulneris autem ipsius, extracto telo, medicina non  alia est, quam quae esset, si corpore icto nihil inhaesisset:  de qua satis alio loco dictum est. Haec evenire in qualibet parte corporis possunt: reliqua  certas sdes habent. De quibus dicam, orsus a capite. In  hoc multa variaque tubercula oriuntur;  nominant; aliisque etiamnum vocabulis  quaedam alii discernunt: quibus ego  quoque  adjiciam. Quae quamvis et in cervice, et in alis, et in        lateribus oriri solent; per se tamen non posui; quum omnia  ista mediocres differentias habeant, ac neque periculo terreant, neque diverso genere curentur.\n\t\t\t\t\t\tOmnia vero ista et  ex parvulo incipiunt, et diu paulatimque increscunt, et tunica  sua includuntur. Quaedam ex his dura ac renitentia, quaedam mollia cedentiaque sunt: quaedam spatio nudantur, quaedam tecta capillo suo permanent: fereque sine dolore sunt.  Quid intus habeant, ut conjectura praesagiri potest, sic ex  toto cognosci, nisi quum ejecta sunt, non potest. Maxime  tamen in iis, quae renituntur, aut lapillis quaedam similia,  aut concreti confertique pili reperiuntur: in iis vero, quae  cedunt, aut melli simile aliquid, aut tenui pulticulae, aut  quasi rasae cartilagini, aut carni hebeti et cruentae; quibus  alii aliique colores esse consuerunt.\n\t\t\t\t\t\tFereque ganglia renituntur: atheromati subest quasi tenuis pulticula: meliceridi  liquidior humor; ideoque pressus circumfluit: steatomati  pingue quiddam; idque latissime patere consuevit, resolvitque totam cutem superpositam sic, ut ea labet; quum in ceteris sit adstrictior. Omnia, derasa ante, si capillis conteguntur, per medium oportet incidere. Sed steatomatis tunica  quoque secanda est, ut effundatur quidquid intus coiit; quia  non facile a cute et subjecta came ea separatur: in ceteris  ipsa tunica inviolata servanda est.\n\t\t\t\t\t\tProtinus autem alba et  intenta se ostendit. Tum scalpelli manubriolo diducenda a  cute et carne est, ejiciendaque cum eo, quod intus tenet.  Si quando tamen ab inferiore parte tunicae musculus inhaesit, ne is laedatur, superior pars illius decidenda, alia inibi  relinquenda est. Ubi tota  est, committendae orae,  fibulaque his injicienda, et super medicamentum glutinans  dandum est. Ubi vel tota tunica, vel aliquid ex ea relictum  est, pus moventia adhibenda sunt. Sed ut haec neque genere vitii, neque ratione curationis inter se multum distant; sic in oculis, quae manum        postulant, et ipsa diversa sunt, et aliter aliterque curantur.  Igitur in superioribus palpebris vesicae nasci solent pingues  gravesque, quae vix attollere oculos sinunt, levesque pituitae cursus, sed assiduos, in oculis movent. Fere vero in  pueris nascuntur.\n\t\t\t\t\t\tOportet, compresso digitis duobus oculo,  atque ita cute intenta, scalpello transversam lineam incidere,  suspensa leviter manu, ne vesica ipsa vulneretur: et, ut locus ei patefactus est, ipsa prorumpat; tum digitis eam apprehendere, et evellere. Facile autem sequitur. Dein superinungi collyrio debet ex iis aliquo, quo lippientes oculi superinunguntur: paucissimisque diebus cicatricula inducitur. Molestius est ubi incisa vesica est:  effundit enim humorem; neque postea, quia tenuis admodum  est, potest colligi. Si forte id incidit, eorum aliquid imponendum est, quae puri movendo sunt. In eadem palpebra supra pilorum locum tuberculum  parvulum nascitur, quod a similitudine hordei, a Graecis   nominatur. Tunica quiddam, quod difficulter maturescit, comprehensum est. Id vel calido pane, vel cera subinde  calefacta foveri oportet sic, ne nimius is calor sit, sed facile ea parte sustineatur: hac enim ratione saepe discutitur,  interdum concoquitur. Si pus se ostendit, scalpello dividi  debet, et, quidquid intus humoris est, exprimi: eodem deinde  vapore postea quoque foveri et superinungi, donec ad sanitatem perveniat. Alia quoque quaedam in palpebris huic non dissimilia  nascuntur; sed neque utique figurae ejusdem et mobilia, simul  atque digito vel huc vel illuc impelluntur: ideoque ea   Graeci vocant. Haec incidi debent,  si sub cute sunt, ab exteriore parte; si sub cartilagine, ab  interiore: dein scalpelli manubriolo diducenda ab integris   sunt. Ac, si intus plaga est, inungendum primo lenibus, deinde acrioribus: si extra, superdandum emplastrum,  quo id glutinetur. Unguis vero, quod  Graeci vocant, est membranula nervosa oriens ab angulo, quae  nonnumquam ad pupillam quoque pervenit, eique officit.  Saepius a narium, interdum etiam a temporum parte nascitur.        Hunc recentem non difficile est discutere medicamentis, quibus cicatrices in oculis extenuantur: si inveteravit, jamque  ei crassitudo quoque accessit, excidi debet. Post abstinentiam vero unius diei, vel adversus in sedili contra medicum  is homo collocandus est, vel sic aversus, ut in gremium ejus  caput resupinus effundat.\n\t\t\t\t\t\tQuidam, si in sinistro oculo vitium  est, adversum: si in dextro, resupinum collocari volunt.  Alteram autem palpebram a ministro diduci oportet, alteram  a medico: sed ab hoc, si ille adversus est, inferiorem; si  supinus, superiorem. Tum idem medicus hamulum acutum,  paulum mucrone intus recurvato, subjicere extremo ungui  debet, eumque infigere; atque eam quoque palpebram tradere alteri: ipse, hamulo apprehenso, levare unguem, eumque acu trajicere linum trahente: deinde acum ponere, lini  duo capita apprehendere, et per ea erecto ungue, si qua  parte oculo inhaeret, manubriolo scalpelli diducere,   ad angulum veniat: deinde invicem modo remittere, modo  attrahere, ut sic et initium ejus, et finis anguli reperiatur.\n\t\t\t\t\t\tDuplex enim periculum est; ne vel ex ungue aliquid relinquatur, quod exulceratum vix ullam recipiat curationem; vel  ex angulo caruncula quoque abscindatur, quae, si vehementius unguis ducitur, sequitur; ideoque decipit. Abscissa, patefit foramen, per quod postea semper humor descendit:   Graeci vocant. Verus ergo anguli finis utique noscendus est, qui ubi satis constitit, non nimium adducto ungue, scalpellus adhibendus est; deinde sic excidenda ea  membranula, ne quid ex angulo laedatur.\n\t\t\t\t\t\t  Eo deinde ex  melle linamentum superdandum est, supraque linteolum, et  aut spongia aut lana succida: proximisque diebus diducendus  quotidie oculus est, ne cicatrice inter se palpebrae glutinentur; siquidem id quoque tertium periculum accedit, eodemque modo linamentum imponendum, ac novissime inungendum collyrio, quo ulcera ad cicatricem perducantur. Sed  ea curatio vere esse debet, aut certe ante hiemem: de qua  re ad plura loca pertinente, semel dixisse satis erit. Nam  duo genera curationum sunt:\n\t\t\t\t\t\talia in quibus eligere tempus  non licet, sed utendum est eo, quod incidit; sicut in vulneribus: alia, in quibus nullus dies urget, et exspectare        tutissimum et facile est; sicut evenit in iis, quae et tarde increscunt, et dolore non cruciant. In his ver exspectandum est:  aut, si quid magis pressit, melior tamen autumnus est quam  aestas, vel hiems; atque is ipse medius, jam fractis aestibus, nondum ortis frigoribus. Quo magis autem necessaria  pars erit quae tractabitur, hoc quoque majori periculo subjecta est: et saepe, quo major plaga facienda, eo magis haec  temporis ratio servabitur. Ex curatione vero unguis, ut dixi, vitia nascuntur,  quae ipsa aliis quoque de causis oriri solent. Interdum enim  fit in angulo, parum ungue exciso, vel aliter, tuberculum,  quod palpebras parum diduci patitur:  graece nominatur. Excipi hamulo, et circumcidi  debet; hic quoque diligenter temperata manu, ne quid ex  ipso angulo abscindat. Tum exiguum linamentum respergendum est vel cadmia, vel atramento sutorio; inque eum  angulum, diductis palpebris, inserendum, supraque eodem  modo deligandum: proximisque diebus similiter nutriendum;  tantum ut primis aqua egelida, vel etiam frigida foveatur. Interdum inter se palpebrae coalescunt, aperirique  non potest oculus. Cui malo solet etiam illud accedere, ut  palpebra cum albo oculi cohaerescat; scilicet quum in utroque fuit ulcus negligenter curatum. Sanescendo enim, quod  diduci potuit et debuit, glutinavit.  sub  utroque vitio Graeci vocant. Palpebrae  tantum inter se cohaerentes non difficulter diducuntur; sed  interdum frustra: nam rursus glutinantur.\n\t\t\t\t\t\tExperiri tamen  oportet; quia bene res saepius cedit. Igitur aversum specillum inserendum, diducendaeque eo palpebrae sunt: deinde  exigua penicilla interponenda, donec exulceratio ejus loci  finiatur. At ubi albo ipsius oculi palpebra inhaesit, Heraclides Tarentinus auctor est, adverse scalpello subsecare,  magna cum moderatione, ut neque ex oculo, neque ex palpebra quidquam abscindatur; ac, si necesse est, ex palpebra potius.\n\t\t\t\t\t\tPost haec inungatur oculus medicamentis, quibus aspritudo curatur: quotidieque palpebra vertatur, non  solum ut ulceri medicamentum inducatur, sed etiam ne rursus inhaereat: ipsique etiam praecipiatur, ut saepe eam        duobus digitis attollat. Ego sic restitutum esse neminem  memini. Meges se quoque multa tentasse, neque umquam  profuisse, quia semper iterum oculo palpebra inhaeserit,  memoriae prodidit. Etiamnum in angulo qui naribus proprior est, ex aliquo vitio quasi parva fistula aperitur, per quam pituita assidue destillat:  Graeci vocant.  Idque assidue male habet oculum: nonnumquam etiam, exeso  osse, usque ad nares penetrat. Atque interdum naturam carcinomatis habet; ubi intentae venae et recurvatae sunt, color  pallet, cutis dura est, et levi tactu irritatur, inflammationemque in eas partes, quae conjunctae sunt, evocat.\n\t\t\t\t\t\tEx his  eos, qui quasi carcinoma habent, curare periculosum est:  nam mortem quoque ea res maturat; eos vero, quibus ad  nares tendit, supervacuum: neque enim sanescunt. At, quibus id in angulo est, potest adhiberi curatio; cum eo, ne  ignotum sit esse difficilem: quantoque angulo propius id foramen est, tanto difficilior est; quoniam perangustum est,  in quo versari manus possit. Recenti tamen re mederi facilius est.\n\t\t\t\t\t\tErgo hamulo summum ejus foraminis excipiendum;  deinde totum id cavum, sicut in fistulis dixi, usque  ad os excidendum; oculoque et ceteris junctis partibus bene  obtectis, os ferramento adurendum est; vehementiusque, si  jam carie vexatum est, quo crassior squama abscedat.  Quidam adurentia imponunt, ut atramentum sutorium, vel  chalcitidem, vel aeruginem rasam: quod et tardius et non  idem facit. Osse adusto, curatio sequitur eadem, quae in  ceteris ustis. Pili vero, qui in palpebris sunt, duabus de causis  oculum irritare consuerunt. Nam modo  palpebrae superioris summa cutis relaxatur, et procidit; quo  fit, ut ejus pili ad ipsum oculum convertantur, quia non simul cartilago quoque se remisit: modo sub ordine naturali  pilorum alius ordo subcrescit, qui protinus intus ad oculum  tendit.\n\t\t\t\t\t\tCurationes hae sunt. Si pili nati sunt, qui non debuerunt, tenuis acus ferrea ad similitudinem spathae lata, in  ignem conjicienda est: deinde candens, sublata palpebra sic,  ut ejus perniciosi pili in conspectum curantis veniant, sub        ipsis pilorum radicibus ab angulo immittenda est, ut ea tertiam partem palpebrae transsuat; deinde iterum, tertioque  usque ad alterum angulum: quo fit, ut omnes pilorum radices  adustae emoriantur. Tum superimponendum medicamentum  est, quod inflammationem prohibeat: atque ubi crustae , ad cicatricem perducendum. Facillime autem id genus sanescit. Quidam\n\t\t\t\t\t\taiunt acu transsui  juxta pilos exteriorem partem palpebrae oportere, eamque  transmitti duplicem capillum muliebrem ducentem; atque ubi  acus transiit, in ipsius capilli sinum, qua duplicatur, pilum  esse conjiciendum, et per eum in superiorem palpebrae partem attrahendum, ibique corpori agglutinandum, et imponendum medicamentum, quo foramen glutinetur: sic enim  fore, ut is pilus in exteriorem partem postea spectet.\n\t\t\t\t\t\tId  primum fieri non potest, nisi in pilo longiore; quum fere  breves eo loco nascantur. Deinde, si plures pili sunt, necesse est longum tormentum, toties acu trajecta,magnam inflammationem moveat. Novissime quum humor aliquis ibi  subsit, oculo et ante per pilos et tum per palpebrae fora.  mina affecto, vix fieri potest, ut gluten, quo vinctus est pilus, non resolvatur: eoque fit, ut is eo, unde vi abductus  est, redeat.\n\t\t\t\t\t\tEa vero curatio quae palpebrae laxioris ab  omnibus frequentatur, nihil habet dubii. Siquidem oportet  contecto oculo mediam palpebrae cutem, sive ea superior,  sive inferior est, apprehendere digitis, ac sic levare: tum  considerare quantulo detracto futurum sit, ut naturaliter se  habeat. Siquidem hic quoque duo pericula circumstant: si  nimium fuerit excisum, ne contegi oculus non possit; si parum, ne nihil actum sit, et frustra sectus aliquis sit.\n\t\t\t\t\t\tQua  deinde incidendum videbitur, per duas lineas atramento notandum est sic, ut inter oram, quae pilos continet, et propiorem ei lineam, aliquid relinquatur, quod apprehendere  acus postea possit. His constitutis, scalpellus adhibendus  est: et si superior palpebra est, ante; si inferior, postea propius ipsis pilis incidendum: initiumque faciendum in sinistro oculo, ab eo angulo, qui tempori; in dextro, ab eo qui  naribus propior est: idque, quod inter duas lineas est, excidendum.\n\t\t\t\t\t\tDeinde orae vulneris inter se simplici sutura        committendae, operiendusque oculus est. Si parum palpebra  descendet, laxanda sutura; si nimium, aut adstringenda, aut  etiam rursus tenuis habenula ab ulteriore ora excidenda: ubi  secta est, aliae suturae adjiciendae, quae supra tres esse non  debent. Praeter haec in superiore palpebra sub pilis ipsis  incidenda linea est, ut ab inferiore parte diducti pili sursum  : idque, si levis inclinatio est, etiam solum satis  tuetur. Inferior palpebra eo non eget.\n\t\t\t\t\t\tHis factis, spongia  ex aqua frigida expressa superdeliganda est: postero die  glutinans emplastrum injiciendum: quarto suturae tollendae,  et collyrio, quod inflammationes reprimat, superinungendum. Nonnumquam autem, nimium sub hac curatione excisa  cute, evenit, ut oculus non contegatur: idque interdum etiam  alia de causa fit.  Graeci appellant. In quo si nimium palpebrae deest, nulla id restituere curatio potest: si exiguum, mederi licet. Paulum infra  supercilium cutis incidenda est lunata figura, cornibus ejus  deorsum spectantibus.\n\t\t\t\t\t\tAltitudo esse plagae usque ad cartilaginem debet, ipsa illa nihil laesa: nam, si ea incisa est,  palpebra concidit, neque attolli postea potest. Cute igitur  tantum diducta fit, ut paulum ima ora descendat; hiante scilicet super plaga; in quam linamentum conjiciendum est,  quod et conjungi diductam cutem prohibeat, et in medio carunculam citet: quae ubi eum locum implevit, postea recte  oculus operitur. Ut superioris autem palpebrae vitium est, quo parum  descendit, ideoque oculum non contegit; sic inferioris, quo  parum sursum attollitur, sed pendet et hiat, neque potest  cum superiore committi. Atque id quoque evenit interdum  ex simili vitio curationis, interdum etiam senectute.   Graeci . Si ex mala curatione  est, eadem ratio medicinae est, quae supra posita est ( 9):  plagae tantum cornua ad maxillas, non ad oculum convertenda sunt. Si ex senectute est, tenui ferramento id totum  extrinsecus adurendum est, deinde melle inungendum: a quarto  die vapore aquae calidae fovendum, inungendumque medicamentis ad cicatricem perducentibus. Haec fere circa oculum in angulis palpebrisque        incidere consuerunt. In ipso autem oculo nonnumquam summa  attollitur tunica, sive ruptis intus membranis aliquibus, sive  laxatis; et similis figura acino fit: unde id  Graeci  vocant. Curatio duplex est: altera, ad  ipsas radices per medium transsuere acu duo lina ducente;  deinde alterius lini duo capita ex superiore parte, alterius  ex inferiore adstringere inter se; quae paulatim secando id  excidunt: altera in summa parte ejus ad lenticulae magnitudinem excidere: deinde spodium aut cadmiam infriare. Utrolibet autem facto, album ovi lana excipiendum et imponendum; posteaque vapore aquae calidae fovendus oculus, et  lenibus medicamentis inungendus est. Clavi autem vocantur callosa in albo oculi tubercula; quibus nomen a figurae similitudine est. Hos ad imam  radicem perforare acu commodissimum est, infraque eam  excidere, deinde lenibus medicamentis inungere. Suffusionis jam alias\n\t\t\t\t\t\tfeci mentionem;  quia, quum recens incidit, medicamentis quoque saepe discutitur: sed, ubi vetustior facta est, manus curationem desiderat: quae inter subtilissimas haberi potest. De qua antequam dico, paucis ipsius oculi natura indicanda est: cujus  cognitio, quum ad plura loca pertineat, tum vel praecipue  ad hunc pertinet. Is igitur summas habet duas tunicas: ex  quibus superior a Graecis  vocatur. Ea, qua  parte alba est, satis crassa, pupillae loco extenuatur.\n\t\t\t\t\t\tHuic  interior adjuncta est, media parte, qua pupilla est, modico  foramine concava; circa tenuis, ulterioribus partibus ipsa  quoque plenior: quae  a Graecis nominatur. Hae  duae tunicae, quum interiora oculi cingant, rursus sub his  coeunt; extenuataeque et in unum coactae per foramen, quod  inter ossa est, ad membranam cerebri perveniunt, eique inhaerescunt. Sub his autem, qua parte pupilla est, locus vacuus est: deinde infra rursus tenuissima tunica, quam Herophilus  nominavit.\n\t\t\t\t\t\tEa media subsidit; eoque  cavo continet quiddam, quod a vitri similitudine   Graeci vocant. Id neque liquidum, neque aridum est, sed  quasi concretus humor: ex cujus colore pupillae color vel  niger est, vel caesius, quum summa tunica tota alba sit. Id        autem superveniens ab interiore parte membranula includit.  Sub his gutta humoris est, ovi albo similis; a qua videndi  facultas proficiscitur:  a Graecis nominatur. Igitur vel ex morbo, vel ex ictu concrescit humor  sub duabus tunicis, qua locum vacuum esse proposui (p. 279,  1. 32); isque paulatim indurescens, interiori potentiae se  opponit. Vitiique ejus plures species sunt; quaedam sanabiles, quaedam quae curationem non admittunt. Nam si  exigua suffusio est, si immobilis, colorem vero habet marinae aquae, vel ferri nitentis, et a latere sensum aliquem  fulgoris relinquit, spes superest. Si magna est, si nigra pars  oculi, amissa naturali figura, in aliam vertitur, si suffusioni  color caeruleus est, aut auro similis, si labat, et hac atque illac movetur, vix umquam succurritur.\n\t\t\t\t\t\tFere vero pejor  est, quo ex graviore morbo majoribusve capitis doloribus,  vel ictu vehementiore orta est. Neque idonea curationi senilis aetas est, quae sine novo vitio, tamen aciem hebetem  habet: ac ne puerilis quidem; sed inter has media. Oculus  quoque curationi neque exiguus, neque concavus, satis  opportunus est. Atque ipsius suffusionis quaedam maturitas est. Exspectandum igitur est, donec jam non fluere,  sed duritie quadam concrevisse videatur. Ante curationem  autem modico cibo uti, bibere aquam triduo debet; pridie ab omnibus abstinere.\n\t\t\t\t\t\tPost haec in adverso sedili collocandus est loco lucido, lumine adverso sic, ut contra  medicus paulo altius sedeat: a posteriore autem parte caput  ejus minister contineat, ut immobile id praestet: nam levi  motu eripi acies in perpetuum potest. Quin etiam ipse oculus  immobilior faciendus est, super alterum lana imposita et deligata. Curari vero sinister oculus dextra manu, dexter sinistra debet.\n\t\t\t\t\t\tTum acus admovenda est acuta ut foret, sed non  nimium tenuis; eaque demittenda recta est per summas duas  tunicas medio loco inter oculi nigrum et angulum tempori  propiorem, e regione mediae suffusionis sic, ne qua vena  laedatur. Neque tamen timide demittenda est, quia inani loco  excipitur. Ad quem quum ventum est, ne mediocriter quidem peritus falli potest; quia prementi nihil renititur.\n\t\t\t\t\t\tUbi  eo ventum est, inclinanda acus ad ipsam suffusionem est,        leniterque ibi verti, et paulatim eam deducere infra regionem pupillae debet; ubi deinde eam transiit, vehementius  imprimi, ut inferiori parti insidat. Si haesit, curatio expleta  est: si subinde redit, eadem acu concidenda, et in plures partes dissipanda est; quae singulae et facilius conduntur, et minus late officiunt.\n\t\t\t\t\t\tPostea educenda recta acus est,   lana molli exceptum ovi album, et supra  quod inflammationem coerceat, atque ita devinciendum. Post  haec opus est quiete, abstinentia, lenium medicamentorum  inunctionibus, cibo, qui postero die satis mature datur, primum liquido, ne maxillae laborent; deinde, inflammatione  finita, tali, qualis in vulneribus propositus est. Quibus ut  aqua quoque diutius bibatur necessario accedit. De pituitae quoque tenuis cursu, qui oculos infestat,  quatenus medicamentis agendum est, jam explicui.  Nunc ad ea veniam, quae curationem manus postulant.  Animadvertimus autem quibusdam numquam siccescere oculos, sed semper humore tenui madere: quae res aspritudinem continuat, ex levibus momentis inflammationes et lippitudines excitat, totam denique vitam hominis infestat. Idque in quibusdam nulla ope adjuvari potest, in quibusdam  sanabile est.\n\t\t\t\t\t\tQuod primum discrimen nosse oportet, ut alteris succurratur, alteris manus non injiciatur. Ac primum  supervacua curatio est in iis, qui ab infantibus id vitium habent; quia necessario mansurum est usque mortis diem.  Deinde non necessaria etiam in iis, quibus non multa, sed  acris pituita est: siquidem manu nihil adjuvantur; medicamentis, et victus ratione, quae crassiorem pituitam reddit,  ad sanitatem perveniunt. Lata etiam capita vix medicinae  patent.\n\t\t\t\t\t\tTum interest, venae pituitam mittant, quae inter  calvariam et cutem sunt, an quae inter membranam cerebri  et calvariam. Superiores fere per tempora oculos rigant;  inferiores per eas membranas, quae ab oculis ad cerebrum  tendunt. Potest autem adhiberi remedium iis, quae supra os  fluunt; non potest iis, quae sub osse). Ac ne iis quidem        succurritur, quibus pituita utrimque descendit: quia levata  altera parte, nihilo minus altera infestat. Quid sit autem,  hac ratione cognoscitur.\n\t\t\t\t\t\tRaso capite ea medicamenta, quibus in lippitudine pituita suspenditur, a superciliis usque ad  verticem illini debent: si sicci oculi esse coeperunt, apparet per eas venas, quae sub cute sunt, irrigari: si nihilo  minus madent, manifestum est sub osse descendere: si est  humor, sed levior, duplex vitium est. Plurimi tamen ex laborantibus reperiuntur, quos superiores venae exerceant;  ideoque pluribus etiam opitulari licet. Idque non in Graecia  tantummodo, sed in aliis quoque gentibus celebre est: adeo  ut nulla medicinae pars magis per nationes quasque exposita  sit.\n\t\t\t\t\t\tReperti in Graecia sunt, qui novem lineis cutem capitis inciderent: duabus in occipitio rectis, una  super eas transversa: dein duabus super aures, una inter  eas item transversa: tribus inter verticem et frontem rectis.  Reperti sunt, qui a vertice rectas eas lineas ad tempora deducerent; cognitisque ex motu maxillarum musculorum initiis,  leviter super eos cutem inciderent, diductisque per retusos  hamos oris, insererent linamenta, ut neque inter se cutis  antiqui fines committerentur, et in medio caro incresceret,  quae venas, ex quibus humor ad oculos transiret, adstringeret.\n\t\t\t\t\t\tQuidam etiam atramento duas lineas duxerunt a media  aure ad mediam alteram aurem, deinde a naribus ad verticem: tum ubi lineae committebantur, scalpello inciderunt;  et post, sanguine effuso, os ibidem adusserunt. Nihilo minus autem et in temporibus, et inter frontem atque verticem  eminentibus venis idem candens ferrum admoverunt.\n\t\t\t\t\t\tFrequens curatio est, venas in temporibus adurere: quae fere  quidem in ejusmodi malo tument; sed tamen, ut inflentur  magisque se ostendant, cervix ante modice deliganda est:  tenuibusque ferramentis, et retusis venae adurendae; done  in oculis pituitae cursus conquiescat. Id enim signum est  quasi excaecatorum itinerum, per quae humor ferebatur.\n\t\t\t\t\t\tValentior tamen medicina est, ubi tenues conditaeque venae  sunt, ideoque legi non possunt, eodem modo cervice deligata, retentoque ab ipso spiritu, quo magis venae prodeant,  atramento notare eas contra tempora, et inter verticem ac        frontem: deinde cervice resoluta, qua notae sunt, venas incidere, et sanguinem mittere: ubi satis fluxit, tenuibus ferramentis adurere:\n\t\t\t\t\t\tcontra tempora quidem timide, ne subjecti  musculi, qui maxillas tenent, sentiant: inter frontem vero et  verticem vehementer, ut squama ab osse secedat. Efficacior  tamen etiamnum est Afrorum curatio, qui verticem usque ad  os adurunt sic, ut squamam remittat. Sed nihil melius est,  quam quod in Gallia quoque Comata fit, ubi venas in temporibus et in superiore capitis parte legunt.\n\t\t\t\t\t\t  Adusta quo modo  ocuranda sint, jam explicui. Nunc illud adjicio; neque ut  crustae decidant, neque ut ulcus impleatur, adustis venis,  esse properandum; ne vel sanguis erumpat, vel cito pus  supprimatur: quum per hoc siccescere eas partes opus sit;  per illud exhauriri opus non sit; si quando tamen sanguis  eruperit, infrianda medicamenta esse, quae sic sanguinem  supprimant, ne adurant. Quemadmodum autem venae legendae sint, quidque lectis his faciendum sit, quum venero ad  crurum varices, dicam. Verum ut oculi multiplicem curationem, etiam manus  exigunt; sic in auribus admodum pauca sunt, quae in hac  medicinae parte tractentur. Solet tamen evenire vel a primo  natali die protinus, vel postea facta exulceratione, deinde  per cicatricem aure repleta, ut foramen in ea nullum sit,  ideoque audiendi usu careat. Quod ubi incidit, specillo tentandum est, altene id repletum, an in summo tantum glutinatum sit. Nam si alte est, prementi non cedit: si in summo, specillum protinus recipit.\n\t\t\t\t\t\tIllud attingi non oportet,  ne sine effectus spe distentio oriatur nervorum, et ex ea  mortis periculum sit: hoc facile curatur. Nam qua cavum  esse debet, vel medicamentum aliquod imponendum est ex  adurentibus, vel candente ferro aperiendum, vel etiam scalpello incidendum. Quumque id patefactum, et jam ulcus  purum est, conjicienda eo pinna est, illita medicamento        cicatricem inducente; circaque idem medicamentum dandum,  ut cutis circa pinnam sanescat: quo fit, ut ea remota, postea  facultas audiendi sit.\n\t\t\t\t\t\tAt ubi aures, in viro puta, perforatae  sunt, et offendunt, trajicere id cavum  celeriter candente acu satis est, ut leviter ejus orae exulcerentur; aut etiam adurente medicamento idem exulcerare:  postea deinde imponere id quod purget; tum quod eum locum repleat, et sic cicatricem inducat.\n\t\t\t\t\t\tQuod si magnum id  foramen est, sicut solet esse in iis, qui majora pondera auribus gesserunt, incidere quod superest ad extremum oportet: supra deinde oras scalpello exulcerare, et postea suere,  ac medicamentum, quo id glutinetur, imponere. Tertium est,  si quid ibi curti est, sarcire quae res quum in labris quoque  et naribus fieri possit, eamdemque etiam rationem\n\t\t\t\t\t\thabeat, simul explicanda est. Curta igitur in his tribus, si qua parva sunt, curari possunt: si qua majora sunt, aut non recipiunt curationem, aut  ita per hanc ipsam deformantur, ut minus indecora ante fuerint. Atque in aure quidem et naribus deformitas sola timeri  potest: in labris vero, si nimium contracta sunt, usus quoque necessario jactura fit, quia minus facile et cibus assumitur, et sermo explicatur. Neque enim creatur ibi corpus,  sed ex vicino adducitur: quod in levi mutatione et nihil eripere, et fallere oculum potest; in magna non potest.\n\t\t\t\t\t\tNeque senile autem corpus, neque quod mali habitus est, neque in quo difficulter ulcera sanescunt, huic medicinae idoneum est; quia nusquam celerius cancer occupat, aut difficilius tollitur. Ratio curationis ejusmodi est: id quod curtum est in quadratum redigere; ab interioribus ejus angulis  lineas transversas incidere, quae citeriorem partem ab ulteriore ex toto diducant; deinde ea, quae sic resolvimus, in        unum adducere.\n\t\t\t\t\t\tSi non satis junguntur, ultra lineas, quas  ante fecimus, alias duas lunatas, et ad plagam conversas  immittere, quibus summa tantum cutis diducatur: sic enim  fit, ut facilius quod adducitur, sequi possit. Quod non est  cogendum; sed ita adducendum, ut facilius subsequatur,  et dimissum non multum recedat). Interdum tamen ab altera parte cutis haud omnino adducta deformem, quem reliquit, locum reddit.  loci altera pars incidenda,  altera intacta habenda est).\n\t\t\t\t\t\tErgo neque ex imis auribus,  neque ex medio naso imisve narium partibus, neque ex angulis labrorum quidquam attrahere tentabimus. Utrimque autem petemus, si quid summis auribus, si quid imis, si quid  aut medio naso, aut mediis naribus, aut mediis labris deerit.  Quae tamen interdum etiam duobus locis curta esse consuerunt: sed eadem ratio curandi est. Si  in eo, quod  incisum est, eminet, excidenda est: neque enim aut glutinatur, aut acu tuto trajicitur. Neque longe tamen excidi debet, ne inter duas oras liberae cutis utrimque coitus puris  fieri possit.\n\t\t\t\t\t\tTum junctae orae inter se suendae sunt, utrimque cute apprehensa; et qua priores lineae sunt, ea quoque  suturae injiciendae sunt. Siccis locis, uti naribus, illita spuma  argenti satis proficit. In ulteriores vero lunatasque plagas  linamentum dandum est, ut caro increscens vulnus impleat.  Summaque cura, quod ita sutum est, tuendum esse, apparere ex eo potest quod de cancro supra posui. Ergo  etiam tertio quoque die fovendum erit vapore aquae calidae; rursusque idem medicamentum injiciendum: fereque        septimo die glutinatum est. Tum suturae eximi, et ulcus ad  sanitatem perduci debet. Polypum vero, qui in naribus nascitur,  ferro praecipue curari jam alias posui. Ergo hunc  ferramento acuto, in modum spathae facto, resolvere ab  osse oportet: adhibita diligentia, ne infra  laedatur; in qua difficilis curatio est. Ubi abscissus est, unco  ferramento extrahendus est. Tum implicitum linamentum, vel  aliquid ex penicillo respergendum est medicamento, quo sanguis supprimitur, eoque naris leviter implenda. Sanguine  suppresso, linamento ulcus purgandum est. Ubi purum est,  eo pinna, eodem modo, quo in aure supra positum est (p. 283,  1. 34), medicamento illita, quo cicatrix inducitur, intus demittenda,  ex toto id sanescat. Id autem vitium, quod  a Graecis vocatur, si medicamentis non cederet, quemadmodum manu curandum esset, apud magnos chirurgos non reperi: credo, quia  res raro ad sanitatem satis proficit, quum aliquod in ipsa curatione tormentum habeat. Apud quosdam tamen positum est,  vel fictilem fistulam, vel enodem scriptorium calamum in narem esse conjiciendum,  sursum ad os perveniat: tum  per id tenue ferramentum candens dandum esse ad ipsum os:  deinde adustum locum purgandum esse aerugine et melle:  ubi purus est, lycio ad sanitatem perducendum. Vel narem  incidendam esse ab ima parte ad os, ut et conspici locus  possit, et facilius candens ferramentum admoveri. Tum sui  narem debere; et adustum quidem ulcus eadem ratione curari: suturam vero illini vel spuma argenti, vel alio glutinante. In ore quoque quaedam manu curantur. Ubi in primis dentes nonnumquam moventur, modo propter radicum imbecillitatem, modo propter gingivarum arescentium vitium.  Oportet in utrolibet candens ferramentum gingivis admovere,  ut attingat leviter, non insidat. Adustae gingivae melle illinendae, et mulso eluendae sunt. Ut pura ulcera esse coeperunt, arida medicamenta infrianda sunt ex iis, quae reprimunt. Si vero dens dolores movet, eximique eum, quia medicamenta nihil adjuvant, placuit, circumradi debet, ut gingiva ab eo resolvatur: tum is concutiendus est:\n\t\t\t\t\t\teaque facienda, donec bene moveatur: nam dens haerens cum summo periculo evellitur, ac  maxilla loco movetur.  Idque etiam majore periculo in superioribus dentibus fit; quia  potest tempora oculosque concutere. Tum, si fieri potest,  manu; si minus,  (id est ) dens excipiendus est: ac, si exesus est, ante id foramen vel linamento, vel  bene accommodato plumbo replendum est, ne sub   confringatur.\n\t\t\t\t\t\tRecta vero  ducendus est, ne inflexis  radicibus os rarum, cui dens inhaeret, parte aliqua frangatur. Neque ideo nullum ejus rei periculum est; utique in  dentibus brevibus, qui fere longiores radices habent: saepe  enim , quum dentem comprehendere non possit, aut  frustra comprehendat, os gingivae prehendit et frangit. Protinus autem, ubi plus sanguinis profluit,  scire licet aliquid ex osse fractum esse.\n\t\t\t\t\t\tErgo specillo conquirenda est testa, quae recessit, et  protrahenda  est: si non sequitur, incidi gingiva debet, donec labans ossis testa recipiatur. Quod si factum statim non est, indurescit extrinsecus maxilla, ut is hiare non possit. Imponendum calidum ex farina et fico cataplasma est, donec ibi pus  moveatur: tum incidi gingiva debet. Pus quoque multum profluens, ossis fracti nota est. Itaque etiam tunc id extrahi  convenit. Nonnunquam etiam, eo laeso, fissura fit: quae eradi  debet.\n\t\t\t\t\t\tDens autem scaber, qua parte niger est, radendus        est, illinendusque rosae flore contrito, cui gallae quarta pars  et altera myrrhae sit adjecta: continendmque ore crebro  vinum meracum. Atque in eo casu velandum caput, ambulatione multa, frictione capitis, cibo non acri utendum est.  At si ex ictu vel alio casu aliqui labant dentes, auro cum  iis, qui bene haerent, vinciendi sunt; continendaque ore reprimentia: ut vinum, in quo malicorium decoctum, aut in  quod galla candens conjecta sit.\n\t\t\t\t\t\tSi quando etiam in pueris  ante alter dens nascitur, quam prior excidat, is, qui cadere  debuit, circumpurgandus et evellendus est; is, qui natus est,  in locum prioris quotidie digito adurgendus, donec ad justam  magnitudinem perveniat. Quotiescumque dente  radix relicta est, protinus ea quoque ad id facto forcipe, quam   Graeci vocant, eximenda est. Tonsillas autem, quae post inflammationes induruerunt,  autem a Graecis appellantur, quum sub levi  tunica sint, oportet digito circumradere et evellere: si ne  sic quidem resolvuntur, hamulo excipere, et scalpello excidere: tum os aceto eluere, et illinere vulnus medicamento,  quo sanguis supprimatur. Uva, si cum inflammatione descendit, dolorique est, et subrubicundi coloris, praecidi sine periculo non potest: solet enim multum  effundere:  itaque melius est iis uti, quae alias proposita sunt.  Si vero inflammatio quidem nulla est, nihilo minus autem ea  ultra justum modum a pituita deducta est, et tenuis, acuta,  alba est, praecidi debet: itemque, si ima, livida et crassa;  summa tenuis est. Neque quidquam commodius est, quam vulsella prehendere, sub eaque, quod volumus, excidere.\n\t\t\t\t\t\tNeque enim ullum periculum est, ne plus minusve praecidatur:  quum liceat tantum infra  relinquere, quantum inutile esse manifestum est; idque praecidere, quo longior uva  est, quam esse naturaliter debet. Post curationem eadem  facienda sunt, quae in tonsillis proxime posui ( 2). Lingua vero quibusdam cum subjecta parte a primo  natali die juncta est; qui ob id ne loqui quidem possunt. Horum extrema lingua vulsella prehendenda  est; sub eaque membrana incidenda: magna cura habita, ne        venae, quae juxta sunt, violentur, et profusione sanguinis  noceant. Reliqua curatio vulneris in prioribus posita est.  Et plerique quidem, ubi consanuerunt, loquuntur. Ego autem cognovi qui, succisa lingua, quum abunde super dentes eam promeret, non tamen loquendi facultatem consequutus est. Adeo in medicina, etiam ubi perpetuum est, quod  fieri debet, non tamen perpetuum est id, quod sequi convenit. Sub lingua quoque interdum aliquid abscedit; quod fere consistit in tunica, doloresque magnos  movet. Quod, si exiguum est, incidi semel satis est: si  majus, summa cutis usque ad tunicam excidenda est, deinde  utrimque orae hamulis excipiendae, et tunica undique circumdata liberanda est: magna diligentia per omnem curationem habita, ne qua major vena incidatur. Labra autem saepe finduntur; eaque res habet cum  dolore etiam hanc molestiam, quod sermo prohibetur; qui  subinde eas rimas cum dolore diducendo sanguinem citat.  Sed has, si in summo sunt, medicamentis curare commodius  est, quae ad ulcera oris fiunt: si vero altius descenderunt,  necessarium est tenui ferramento adurere, quod spathae simile, quasi transcurrere, non imprimi debet. Postea facienda  eadem sunt, quae in auribus adustis exposita sunt. At in cervice, inter cutem et asperam arteriam, tumor  increscit:  Graeci vocant.  Quo modo caro hebes, modo humor aliquis, melli aquaeve  similis, includitur; interdum etiam minutis ossibus pili immixti. Ex quibus quidquid est, tunica continetur. Potest  autem adurentibus medicamentis curari: quibus summa cutis  cum subiecta tunica exeditur. Quo facto, sive humor est,  profluit; sive quid densius, digitis educitur: tum ulcus sub  linamentis sanescit.\n\t\t\t\t\t\tSed scalpelli curatio brevior est. Medio tumore una linea inciditur usque ad tunicam. deinde        vitiosus sinus ab integro corpore digito separatur, totusque  cum velamento suo eximitur: tum aceto, cui vel salem vel  nitrum aliquis adjecit, eluitur; oraeque una sutura junguntur; ceteraque eadem, quae in aliis suturis, superinjiciuntur: leniter deinde, ne fauces urgeat, deligatur. Si quando  autem tunica eximi non potuit, intus inspergenda adurentia,  linamentisque id curandum est, et ceteris pus moventibus. Sunt etiam circa umbilicum plura vitia: de quibus propter raritatem inter auctores parum constat. Verisimile est  autem, id a quoque praetermissum, quod ipse non cognoverat: a nullo id, quod non viderat, fictum. Commune omnibus est, umbilicum indecore prominere:  causae requiruntur. Meges tres has posuit: modo intestinum  eo irrumpere, modo omentum, modo humorem. Sostratus  nihil de omento dixit: duobus iisdem adjecit, carnem ibi interdum increscere; eamque modo integram esse, modo carcinomati similem.\n\t\t\t\t\t\tGorgias ipse quoque omenti mentionem  omisit; sed eadem tria causatus, spiritum quoque interdum  eo dixit irrumpere. Heron omnibus his quatuor positis, et  omenti mentionem habuit, et ejus, quod simul et omentum et  intestinum habuerit. Quid autem horum sit, his indiciis cognoscitur. Ubi intestinum prolapsum est, tumor neque durus, neque mollis est; omni frigore minuitur; non solum sub  omni calore, sed etiam retento spiritu crescit;\n\t\t\t\t\t\tsonat interdum; atque ubi resupinatus est aliquis, delapso intestino,  ipse desidit. Ubi vero omentum est, cetera similia sunt; tumor mollior, et ab ima parte latus, extenuatus in vertice  est; si quis apprehendit, elabitur. Ubi utrumque est, indicia quoque mixta sunt, et inter utrumque mollities. At caro  durior est, semperque etiam resupinato corpore tumet, prementique non cedit, prioribus facile cedentibus. Si vitiosa  est, easdem notas habet, quas in carcinomate exposui.\n\t\t\t\t\t\tHumor autem, si premitur, circumfluit. At spiritus pressus        cedit, sed protinus redit: resupinato quoque corpore tumorem  in eadem figura tenet. Ex his id, quod ex spiritu vitium est,  medicinam non admittit. Caro quoque carcinomati similis  cum periculo tractatur: itaque omittenda est. Sana excidi  s debet; idque vulnus linamentis curari. Humorem quidem vel  inciso summo tumore effundunt, et vulnus iisdem linamentis  curant. In reliquis variae sententiae sunt.\n\t\t\t\t\t\tAc resupinandum  quidem corpus esse, res ipsa testatur; ut in uterum, sive intestinum, sive omentum est, delabatur. Sinus vero umbilici,  tum vacuus, a quibusdam duabus regulis exceptus est; vehementerque earum capitibus deligatis, ibi emoritur: a quibusdam, ad imum acu trajecta, duo lina ducente, deinde utriusque lini duobus capitibus diversae partes adstrictae; quod in  uva quoque oculi fit: nam sic id, quod supra vinculum est, emoritur.\n\t\t\t\t\t\tAdjecerunt quidam, ut, antequam vincirent, summum una linea inciderent, exciderentque; quo facilius digito demisso, quod illuc irrupisset, depellerent: tum deinde vinxerunt. Sed abunde est, jubere  spiritum continere, ut tumor, quantus maximus esse potest,  se ostendat: tum imam  ejus atramento notare; resupinatoque homine, digitis tumorem eum premere, ut si quid  delapsum non est, manu cogatur:\n\t\t\t\t\t\tpost haec umbilicum attrahere, et qua nota atramenti est, lino  adstringere: deinde partem superiorem aut medicamentis, aut ferro  adurere,  emoriatur: atque, ut cetera usta, ulcus nutrire. Idque non solum ubi intestinum, vel omentum, vel  utrumque est; sed etiam ubi humor est, optime proficit. Sed  ante quaedam visenda sunt, ne quod ex vinculo periculum  sit. Nam curationi neque infans, neque aut robustus annis,  aut senex aptus est; sed a septimo fere anno ad quartum decimum.\n\t\t\t\t\t\tDeinde ei corpus idoneum est id, quod integrum  est: at quod mali habitus est, quodque papulas, impetigines, similiaque habet, idoneum non est. Levibus quoque tumoribus facile subvenitur: at in eorum, qui nimis magni  sunt, curatione periculum est. Tempus autem anni et autumnale, et hibernum vitandum est: ver idoneum maxime  est: ac prima aestas non aliena est. Praeter haec abstinere  pridie debet. Neque id satis est; sed alvus quoque ei        ducenda est; quo facilius omnia quae excesserunt, intra uterum  considant. Aquam iis, qui hydropici sunt, emitti oportere, alias dixi. Nunc, quemadmodum id fiat, dicendum est. Quidam autem sub umbilico, fere quatuor interpositis  digitis a sinistra parte: quidam, ipso umbilico perforato, id facere consuerunt: quidam, cute primum adusta, deinde interiore  abdomine inciso; quia, quod per ignem divisum est, minus  celeriter coit. Ferramentum autem demittitur magna cura  habita, ne qua vena incidatur. Id tale esse debet, ut fere  tertiam digiti partem latitudo mucronis impleat; demittendumque ita est, ut membranam quoque transeat, qua caro ab  interiore parte finitur:\n\t\t\t\t\t\teo tum plumbea aut aenea fistula conjicienda est, vel recurvatis in exteriorem partem labris, vel  in media circumsurgente quadam mora, ne tota intus delabi  possit. Hujus ea pars, quae intra, paulo longior esse debet,  quam quae extra; ut ultra interiorem membranam procedat.  Per hanc effundendus humor est: atque ubi major pars ejus  evocata est, claudenda demisso linteolo fistula est; et in vulnere, si id ustum non est, relinquenda. Deinde per insequentes dies circa singulas heminas emittendum, donec nullum  aquae vestigium appareat. Quidam tamen etiam non usta cute,  protinus fistulam recipiunt, et super vulnus spongiam ***)  expressam deligant: deinde postero die rursus fistulam demittunt, quod recens vulnus paulum diductum patitur, ut, si  quid humoris superest, emittatur: idque bis ita fecisse contenti sunt. Nonnumquam autem venter ictu aliquo perforatur; sequiturque, ut intestina evolvantur. Quod ubi  incidit, protinus considerandum est, an integra ea sint; deinde, an iis color suus maneat. Si tenuius intestinum perforatum est, nihil profici posse, jam retuli. Latius intestinum  sui potest: non quod certa fiducia sit; sed quod dubia spes  certa desperatione sit potior; interdum enim glutinatur.   osi utrumlibet intestinum lividum, aut pallidum, aut nigrum  est, quibus illud quoque necessario accedit, ut sensu careat,  medicina omnis inanis est.\n\t\t\t\t\t\tSi vero adhuc ea sui coloris  sunt, cum magna festinatione succurrendum est: momento  enim alienantur externo et insueto spiritu circumdata. Resupinandus autem homo est, coxis erectioribus; et, si angustius vulnus est, quam ut intestina commode refundantur,  incidendum est, donec satis pateat: ac, si jam sicciora intestina sunt, perluenda aqua sunt, cui paulum admodum olei sit  adjectum. Tum minister oras vulneris leniter diducere manibus suis, vel etiam duobus hamis interiori membranae injectis,  debet: medicus priora semper intestina, quae posteriora prolapsa sunt, condere sic, ut orbium singulorum locum servet.\n\t\t\t\t\t\tRepositis omnibus, leniter homo concutiendus est: quo fit  ut per se singula intestina in suas sedes deducantur, et in  his considant. His conditis, omentum quoque considerandum est: ex quo, si quid jam nigri et emortui est,   excidi debet: si integrum est, leniter super intestina deduci.  Sutura autem neque summae cutis, neque interioris membranae per se satis proficit; sed utriusque:\n\t\t\t\t\t\tet quidem duobus linis injicienda est, spissior quam alibi; quia et rumpi  facilius motu ventris potest, et non aeque magnis inflammationibus pars ea exposita est. Igitur in duas acus fila conjicienda, eaeque duabus manibus tenendae; et prius interiori  membranae sutura injicienda est sic, ut sinistra manus in dexteriore ora, dextra in sinisteriore a principio vulneris orsa,  ab interiore parte in exteriorem acum immittat: quo fit, ut  ab intestinis ea pars semper acuum sit,\n\t\t\t\t\t\tquae retusa est.        Semel utraque parte trajecta, permutandae acus inter manus  sunt, ut ea sit in dextra, quae fuit in sinistra, ea veniat in  sinistram, quam dextra continuit: iterumque eodem modo  per oras immittendae sunt: atque ita tertio et quarto, deincepsque permutatis inter manus acubus plaga includenda.  Post haec, eadem fila, eaedemque acus ad cutem transferendae, similique ratione ei quoque parti sutura injicienda;  semper ah interiore parte acubus venientibus, semper inter  manus trajectis: dein glutinantia injicienda. Quibus aut spongiam, aut succidam lanam ex aceto expressam accedere debere manifestius est, quam ut semper dicendum sit. Impositis his leniter deligari venter debet. Interdum autem vel ex ictu aliquo, vel retento diutius  spiritu, vel sub gravi fasce, interior abdominis membrana,  superiore cute integra, rumpitur. Quod feminis quoque ex  utero saepe evenire consuevit: fitque praecipue circa ilia.  Sequitur autem, quum superior caro mollis sit, ut non satis  intestina contineat, hisque intenta cutis indecora intumescat.  Atque id quoque aliter ab aliis curatur.\n\t\t\t\t\t\tQuidam enim per  acum duobus linis ad imam  immissis sic utrimque devinciunt, quemadmodum et in umbilico, et in uva positum  est, ut, quidquid super vinculum est, emoriatur. Quidam  medium tumorem excidunt ad similitudinem  folii;  quod semper eodem modo servandum esse jam posui; et  tum oras sutura jungunt. Commodissimum est autem, resupinato corpore, experiri manu, qua parte is tumor maxime cedat, quia necesse est, ea parte rupta membrana  sit; quaque integra est, ea magis obnitatur:\n\t\t\t\t\t\ttum, qua rupta  videbitur, immittendae scalpello duae lineae sunt, ut, exciso  medio, interior membrana utrimque recentem plagam habeat;  quia, quod vetus est, sutura non coit. Loco patefacto, si qua  parte membrana non novam plagam, sed veterem habet, tenuis excidenda habena est, quae tantum oras ejus exulceret.        Cetera, quae ad suturam reliquamque curationem pertinent,  supra\n\t\t\t\t\t\tcomprehensa sunt. Praeter haec evenit, ut in quorumdam ventribus varices sint, quarum quia nulla alia curatio est, quam quae in  cruribus esse consuevit, tum eam partem explanaturus, hane  quoque eo differo. Venio autem ad ea, quae naturalibus partibus circa testiculos oriri solent: quae quo facilius explicem, prius ipsius  loci natura paucis proponenda est. Igitur testiculi simile  quiddam medullis habent: nam sanguinem non emittunt, et  omni sensu carent: dolent autem in ictibus et inflammationibus tunicae, quibus ii continentur. Dependent vero ab inguinibus per singulos nervos, quos  Graeci  nominant: cum quorum utroque binae descendunt et venae  et arteriae. Haec autem tunica conteguntur tenui, nervosa,  sine sanguine, alba, quae  a Graecis nominatur.\n\t\t\t\t\t\tSuper eam valentior tunica est, quae interiori vehementer ima parte inhaeret:  Graeci vocant. Multae deinde membranulae venas et arterias, eosque nervos comprehendunt; atque inter duas quoque tunicas superioribus partibus leves parvulaeque sunt. Hactenus propria utrique testiculo et velamenta et auxilia sunt. Communis deinde utrique,  omnibusque interioribus sinus est, qui jam conspicitur a nobis:  Graeci, scrotum nostri vocant. Isque ab ima  parte mediis tunicis leviter innexus, a superiore tantum circumdatus est.\n\t\t\t\t\t\tSub hoc igitur plura vitia esse consuerunt;  quae modo ruptis tunicis, quas ab inguinibus incipere proposui, modo his integris fiunt. Siquidem interdum vel ex  morbo primum inflammatur, deinde postea pondere abrumpitur; vel ex ictu aliquo protinus rumpitur tunica, quae diducere ab inferioribus partibus intestina debuit: tum pondere  eo devolvitur aut omentum, aut etiam intestinum: idque ibi  reperta via, paulatim ab inguinibus in inferiores quoque partes nisum, subinde nervosas tunicas, et ob id ejus rei patientes, diducit.  et  Graeci        vocant: apud nos indecorum, sed commune his, herniae nomen est.\n\t\t\t\t\t\tDeinde si descendit omentum, numquam in scroto  tumor tollitur, sive inedia fuit, sive corpus huc illucve conversum, aut alio quo modo collocatum est: itemque, si retentus est spiritus, non magnopere increscit, tactu vero inaequalis est et mollis et lubricus. At si intestinum quoque  descendit, tumor is sine inflammatione modo minuitur, modo  increscit; estque fere sine dolore, et quum conquiescit aliquis aut jacet, interdum ex toto desidit, interdum sic dividitur, ut in scroto exiguae reliquiae maneant:\n\t\t\t\t\t\tat clamore, to  et satietate, et si sub aliquo pondere is homo nisus est, crescit: frigore omni contrahitur, calore diffunditur; estque tum  scrotum et rotundum, et tactu laeve: idque, quod subest, lubricum est; si pressum est, ad inguen revertitur; dimissumque, iterum cum quodam quasi murmure devolvitur. Et id  quidem in levioribus malis evenit. Nonnumquam autem stercore accepto vastius tumet, retroque compelli non potest:  adfertque tum dolorem et scroto et inguinibus et abdomini:\n\t\t\t\t\t\tnonnumquam stomachus quoque affectus primum rufam bilem  per os reddit, deinde viridem, quibusdam etiam nigram. Integris vero membranis interdum eam partem humor distringit. Atque ejus quoque species duae sunt. Nam vel inter  tunicas is increscit, vel in membranis quae ibi circa venas  et arterias sunt, ubi eae gravatae occalluerunt. Ac ne ei  quidem humori, qui inter tunicas est, una sedes est. Nam  modo inter summam et mediam, modo inter mediam et imam  consistit.\n\t\t\t\t\t\tGraeci communi nomine, quidquid est,   appellant: nostri, ut scilicet nullis discriminibus satis  cognitis, haec quoque sub eodem nomine, quo priora, habent. Signa autem quaedam communia sunt, quaedam propria; communia, quibus humor deprehenditur; propria, quibus locus. Humorem subesse discimus, si tumor est, numquam ex toto se remittens, sed interdum levior aut propter  famem, aut propter febriculam, maximeque in pueris: isque  mollis est, si non nimius humor subest; at si is vehemente  increvit, renititur sicut uter repletus et arcte adstrictus:\n\t\t\t\t\t\tvenae quoque in scroto inflantur; et, si digito pressimus, cedit  humor, circumfluensque id, quod non premitur, attollit, et        tamquam in vitro cornuve per scrotum apparet; isque, quantum in ipso est, sine dolore est. Sedes autem ejus sic deprehenditur. Si inter summam mediamque tunicam est, quum  digitis duobus pressimus, paulatim humor inter eos revertens  subit: scrotum albidius est si ducitur,aut nihil, aut parvulum  intenditur: testiculus ea parte neque visu, neque tactu sentitur.\n\t\t\t\t\t\tAt si sub media tunica est, intentum scrotum magis se  attollit, adeo ut superior coles sub tumore eo delitescat. Praeter haec aeque integris tunicis ramex innascitur:  Graeci appellant. Venae intumescunt; eaeque intortae, conglomerataeque a superiore  parte vel ipsum scrotum implent, vel mediam tunicam, vel  imam: interdum etiam sub ima tunica, circa ipsum testiculum nervumque ejus, increscunt.\n\t\t\t\t\t\tEx his eae, quae in ipso  scroto sunt, oculis patent: eae vero, quae mediae imaeve  tunicae insidunt, ut magis conditae, non aeque quidem cernuntur, sed tamen etiam visui subjectae sunt: praeterquam  quod et tumoris aliquid est, pro venarum magnitudine ac  modo, et id prementi magis renititur, ac per ipsos venarum  toros inaequale est; et, qua parte id est, testiculus magis  justo dependet. Quum vero etiam super ipsum testiculum  nervumque ejus id malum increvit, aliquanto longius testiculus ipse descendit, minorque altero fit utpote alimento . Raro, sed aliquando caro quoque inter tunicas increscit:   Graeci vocant.\n\t\t\t\t\t\tInterdum etiam ex inflammatione tumet ipse testiculus, ac febres quoque affert; et, nisi  celeriter ea inflammatio conquievit, dolor ad inguina atque  ilia pervenit, partesque eae intumescunt; nervus ex quo testiculus dependet plenior fit, simulque indurescit. Super  haec inguen quoque nonnumquam ramice impletur:   appellant. His cognitis, de curatione dicendum est: in qua  communia omnium sunt, quaedam propria singulorum.        Prius de communibus dicam. Loquar  nunc de iis, quae  scalpellum desiderant: nam quae vel sanari non possint, vel  aliter nutriri debeant, dicendum erit, simul ad species singulas venero. Inciditur autem interdum inguen, interdum scrotum. In utraque curatione homo ante triduum bibere aquam;  pridie abstinere etiam a cibo debet, ipso autem die collocari  supinus; deinde, si inguen incidendum est, idque jam pube  contegitur, ante radendum est; et , extento scroto, ut  cutis inguinis intenta sit, id incidendum sub imo ventre, qua  cum abdomine tunicae inferiores committuntur.\n\t\t\t\t\t\tAperiendum autem audacter est,  summa tunica, quae ipsius  scroti est, incidatur, perveniaturque ad eam, quae media  est. Plaga facta, foramen deorsum versus subest. In id demittendus est sinistrae manus digitus index, ut diductis intervenientibus membranulis, sinum laxet. Minister autem,  sinistra manu comprehenso scroto, sursum versus id debet  extendere, et quam maxime ab inguinibus abducere; primum  cum ipso testiculo, dum medicus omnes membranulas, quae  super mediam tunicam sunt, si digito diducere non potest,  scalpello abscindat: deinde sine eo, ut is delapsus ipsi plagae jungatur, digitoque inde promatur, et super ventrem  cum duabus suis tunicis collocetur.\n\t\t\t\t\t\tInde, si qua vitiosa sunt,  circumcidenda sunt. In quibus quum multae venae discurrant, tenuiores quidem praecidi protinus possunt: majores  vero ante longiore lino deligandae sunt, ne periculose sanguinem fundant. Sin media tunica vexata erit, aut sub ea  malum increverit, excidenda erit sic, ut alte ad ipsum inguen praecidatur. Infra tamen non tota demenda est: nam  quod ad  testiculi vehementer cum ima tunica connexum  est, excidi sine summo periculo non potest: itaque ibi relinquendum est.\n\t\t\t\t\t\tIdem in ima quoque tunica, si laesa est, faciendum est. Sed non a summa inguinis plaga, verum infra  paulum ea abscindenda, ne laesa abdominis membrana inflammationes moveat. Neque tamen nimium ex ea sursum relinquendum est, ne postea sinuetur, et sedem eidem malo  praestet. Purgatus ita testiculus per ipsam plagam cum venis et arteriis et nervo suo leniter demittendus est; videndumque ne sanguis in scrotum descendat, neve concretus        aliquo loco maneat.\n\t\t\t\t\t\tQuae ita fient, si venis vinciendo medicus prospexerit. Lina, quibus capita earum continebuntur,  extra plagam dependere debebunt: quae, pure orto, sine  ullo dolore excident. Ipsi autem plagae injiciendae duae  fibulae sunt; et insuper medicamentum, quo glutinetur. Solet autem interdum ab altera ora necessarium esse aliquid  excidi, ut cicatrix major et latior fiat. Quod ubi incidit, linamenta super non fulcienda, sed leviter tantum imponenda  sunt; supraque ea, quae inflammationem repellant, id est ex   vel lana succida, vel spongia: cetera eadem, quae,  ubi pus moveri debet, adhibenda sunt.\n\t\t\t\t\t\tAt quum infra incidi  oportet, resupinato homine, subjicienda sub scroto sinistra  manus est; deinde id vehementer apprehendendum, et incidendum; si parvulum est quod nocet, modice, ut tertia pars  integra, ad sustinendum testiculum, infra relinquatur: si majus est, etiam amplius, ut paulum tantummodo ad imum, cui  testiculus insidere possit, integrum maneat. Sed primo rectus scalpellus quam levissima manu teneri debet,   scrotum ipsum diducat: tum inclinandus mucro est, ut  transversas membranas secet, quae inter summam mediamque tunicam sunt.\n\t\t\t\t\t\tAc, si vitium in proximo est, mediam  tunicam attingi non oportet: si sub illa quoque conditur, etiam illa incidenda est; sicut tertia quoque, si illa vitium tegit. Ubicumque autem repertum malum est, ministrum ab  inferiore parte exprimere moderate scrotum oportet: medicum, digito manubriolove scalpelli diductam inferiore parte  tunicam extra collocare; deinde eam ferramento, quod a similitudine corvum vocant, incidere sic ut intrare duo digiti,  index et medius, possint:\n\t\t\t\t\t\this deinde conjectis, excipienda reliqua pars tunicae et inter digitos scalpellus immittendus est,  eximendumque aut effundendum quidquid est noxium. Quamcumque autem tunicam quis violavit, illam quoque debet excidere: ac mediam quidem, ut supra dixi, quam altissime  ad inguen; imam autem, paulo infra. Ceterum antequam excidantur, venae quoque vinciri lino summae debent; et ejus  lini capita extra plagam relinquenda sunt, sicut in aliis quoque venis, quae id requisierint. Eo facto, testiculus intus  reponendus est: oraeque scroti suturis inter se        committendae, neque paucis, ne parum glutinentur, et longior fiat curatio; neque multis, ne inflammationem augeant.\n\t\t\t\t\t\tAtque hic  quoque videndum est, ne quid in scroto sanguinis maneat:  tum imponenda glutinantia sunt. Si quando autem in scrotum sanguis defluxit, aliquidve concretum ex eo decidit, incidi subter id debet; purgatoque eo, spongia acri aceto madens, circumdari. Deligatum autem vulnus omne quod ex  his causis factum est, si dolor nullus est, quinque primis  diebus non est resolvendum, sed bis die tantum aceto irroranda lana, vel spongia: si dolor est, tertio die resolvendum; et, ubi fibulae sunt, hae incidendae; ubi linamentum,  id mutandum est; rosaque et vino madefaciendum id, quod  imponitur.\n\t\t\t\t\t\tSi inflammatio increscit, adjiciendum prioribus  cataplasma ex lenticula et melle; vel ex malicorio, quod in  austero vino coctum sit; vel ex his mixtis. Si sub his inflammatio non conquieverit, post diem quintum multa calida aqua  vulnus fovendum, donec scrotum ipsum et extenuetur, et rugosius fiat: tum imponendum cataplasma ex triticea farina.  cui resina pinea adjecta sit: quae ipsa, si robustus curatur,  ex aceto; si tener, ex melle coquenda sunt.\n\t\t\t\t\t\tNeque dubium  est, quodcumque vitium fuit, si magna inflammatio est, quin  ea, quae pus movent, imponenda sint. Quod si pus in ipso  scroto ortum est, paulum id incidi debet, ut exitus detur; linamentumque eatenus imponendum est, ut foramen tegat.  Inflammatione finita, propter nervos priore cataplasmate,  dein cerato utendum est. Haec proprie ad ejusmodi vulnera  pertinent: cetera et in curatione, et in victu, similia iis esse  debent, quae in alio quoque vulnerum genere praecepimus. His propositis ad singulas species veniendum est. Ac si  cui parvulo puero intestinum descendit, ante scalpellum experienda vinctura est. Fascia ejus rei causa fit, cui imo loco  pila assuta est ex panniculis facta, quae ad repellendum intestinum ipsi illi subjicitur: deinde reliqua fasciae pars arcte  circumdatur. Sub quo saepe et intus compellitur intestinum,        et inter se tunicae glutinantur.\n\t\t\t\t\t\tRursus, si aetas processit,  multumque intestini descendisse ex tumore magno patet, adjiciunturque dolor et vomitus; quae ex stercore, ex cruditate eo delapso, fere accidunt, scalpellum adhiberi sine pernicie non posse manifestum est: levandum tantummodo malum, et per alias curationes extrahendum est. Sanguis mitti  ex brachio debet: deinde, si vires patiuntur, imperanda tribui abstinentia est; si minus, certe pro vi  corporis quam  longissima.\n\t\t\t\t\t\tEodem vero tempore superhabendum cataplasma  ex lini semine, quod ante aliquis ex mulso decoxerit. Post  haec, et farina hordeacea cum resina injicienda; et is demittendus in solium aquae calidae, cui oleum quoque adjectum  sit; dandumque aliquid cibi levis, calidi. Quidam etiam alvum ducunt. Id deducere aliquid in scrotum potest, educere  ex eo non potest. Per ea vero, quae supra scripta sunt, levato malo, si quando alias dolor reverterit, eadem erunt facienda.\n\t\t\t\t\t\tSine dolore quoque si multa intestina prolapsa sunt,  secari supervacuum est: non quo excludi a scroto non possint; nisi tamen id inflammatio prohibuit; sed quod repulse  inguinibus immorentur, ibique tumorem excitent, atque ita  fiat mali non finis, sed mutatio. At in eo, quem scalpello  curari oportebit, simul atque ad mediam tunicam vulnus in  inguine factum pervenerit, duobus hamulis ea juxta ipsas  oras apprehendi debebit, dum diductis omnibus membranulis  medicus eam liberet. Neque enim cum periculo laeditur,  quae excidenda est; quum intestinum esse nisi sub ea non  possit.\n\t\t\t\t\t\tUbi diducta autem erit, ab inguine usque ad testiculum incidi debebit sic, ne is ipse laedatur; tum excidi. Fere  tamen hanc curationem puerilis aetas, et modicum malum  recipit. Si vir robustus est, majusque id vitium est, extrahi  testiculus non debet, sed in sua sede permanere. Id hoc  modo fit. Inguen eadem ratione usque ad mediam tunicam  scalpello aperitur; eaque tunica eodem modo duobus hamis  excipitur sic, ut a ministro testiculus eatenus contineatur, ne  per vulnus exeat:\n\t\t\t\t\t\ttum ea tunica deorsum versus scalpello  inciditur; sub eaque index digitus sinistrae manus ad imum  testiculum demittitur, eumque ad plagam compellit: deinde  dextrae manus duo digiti, pollex atque index, venam et ar        teriam et nervum tunicamque eorum a superiore tunica diducunt. Quod si aliquae membranulae prohibent, scalpello  resolvuntur,  ante oculos tota jam tunica sit. Excisis,  quae excidenda sunt, repositoque testiculo, ab ora quoque  ejus vulneris, quod in inguine est, demenda habenula paulo.  latior est, quo major plaga sit, et plus creare carnis possit. At si omentum descendit, eodem quidem modo, quo  supra scriptum est, aperiendum inguen, diducendaeque tunicae sunt: considerandum autem est, majorne  is modus, an exiguus sit. Nam quod parvulum est, super inguen in uterum vel digito vel averso specillo repellendum  est: si plus est, sinere oportet dependere quantum ex utero  prolapsum est; idque adurentibus medicamentis illinere, donec emoriatur et excidat.\n\t\t\t\t\t\tQuidam hic quoque duo lina acu  trajiciunt, binisque singulorum capitibus diversas partes adstringunt; sub quo aeque, sed tardius emoritur. Adjicitur  tamen hic quoque celeritati, si omentum super vinculum illinitur medicamentis, quae sic exedunt, ne erodant:   Graeci vocant.\n\t\t\t\t\t\tFuerunt etiam qui omentum forfice praeciderent: quod in parvulo non est necessarium; si majus est, potest profusionem sanguinis facere; siquidem omentum quoque  venis quibusdam, etiam majoribus illigatum est. Neque vero,  si discisso ventre id prolapsum forfice praeciditur, quum et  emortuum sit, et aliter tutius avelli non possit, inde huc  exemplum transferendum est. Vulnus autem curari, si relictum omentum est, sutura debet: si id amplius fuit, et extra emortuum est, excisis oris, sicut supra propositum est. Si vero humor intus est, incidendum est, in pueris  quidem, inguen; nisi in his quoque id liquoris ejus major  modus prohibet: in viris vero, et ubicumque multus humor  subest, scrotum. Deinde, si inguen incisum est, eo protractis tunicis, humor effundi debet: si scrotum, et sub hoc  protinus vitium est, nihil aliud quam humor effundendus, abscindendaeque membranae sunt, si quae eum continuerunt;        deinde eluendum id ex aqua, quae vel salem adjectum, vel  nitrum habeat: si sub media, imave tunica, totae eae extra  scrotum collocandae excidendaeque sunt. Ramex\n\t\t\t\t\t\tautem, si  super ipsum scrotum est, adurendus est tenuibus et acutis  ferramentis, quae ipsis venis infigantur; cum eo, ne amplius  quam has urant; maximeque ubi inter se implicatae glomerantur, eo ferrum id admovendum est; tum super farina ex  aqua frigida subacta injicienda est; utendumque eo vinculo,  quod idoneum esse ani curationibus posui: tertio die lenticula cum melle imponenda est: post, ejectis crustis, ulcera  melle purganda, rosa implenda, ad cicatricem aridis  perducenda sunt.\n\t\t\t\t\t\tQuibus vero super mediam tunicam venae tument, incidendum inguen est, atque tunica promenda, ab eaque venae digito vel manubriolo scalpelli separandae. Qua vero inhaerebunt, et ab superiore et ab inferiore parte lino vinciendae; tum sub ipsis vinculis praecidendae, reponendusque testiculus est. At ubi supra tertiam tunicam ramex insedit, mediam excidi necesse est. Deinde, si duae tresve venae tument, et ita pars aliqua obsidetur, ut major eo vitio vacet, idem faciendum, quod supra  scriptum est; ut et ab inguine, et a  testiculo deligatae venae praecidantur, isque condatur.\n\t\t\t\t\t\tSin  totum id ramex obsederit, per plagam demittendus digitus  index erit, subjiciendusque venis sic, ut paulatim eas protrahat; eaeque adducendae, donec is testiculus par alteri fiat:   fibulae oris sic injiciendae, ut simul eas quoque venas  comprehendant. Id hoc modo fit. Acus ab exteriore parte  oram vulneris perforat: tum non per ipsam venam, sed per  membranam ejus immittitur, per eamque in alteram oram  compellitur.\n\t\t\t\t\t\tVena vulnerari non debet, ne sanguinem fundat. Membrana semper inter has venas est, ac neque periculum affert, et filo comprehensa illas abunde tenet. Itaque  etiam satis est duas fibulas esse. Tum venae, quaecumque        protractae sunt, in ipsum inguen averso specillo compelli debent. Solvendi fibulas tempus, inflammatione finita, et purgato vulnere est; ut una simul et oras et venas cicatrix devinciat.\n\t\t\t\t\t\tUbi vero inter imam tunicam et ipsum testiculum  nervumque ejus ramex ortus est, una curatio est, quae totum testiculum abscindit. Nam neque ad generationem quidquam is confert, et omnibus indecore, quibusdam etiam cum  dolore dependet. Sed tum quoque inguen incidendum; media tunica promenda, atque excidenda est; idem in ima faciendum; nervusque, ex quo testiculus dependet, praecidendus: post id venae et arteriae ad inguen lino deligandae,  et infra vinculum abscindendae sunt. Caro quoque, si quando inter tunicas increvit, nihil dubii est, quin eximenda sit: sed id, ipso scroto inciso, fieri  commodius est. At si nervus induruit, curari res neque manu,  neque medicamento potest. Urgent enim febres ardentes, et  aut virides, aut nigri vomitus; praeter haec, ingens sitis, et  linguae aspritudo; fereque a die tertio spumans  alvo  cum rosione redditur: ac neque assumi facile cibus, neque  contineri potest: neque multo post extremae partes frigescunt, tremor oritur, manus sine ratione extenduntur; deinde  in fronte frigidus sudor, eumque mors sequitur. Ubi vero in ipso inguine ramex est, si tumor modicus  est, semel incidi; si major, duabus lineis debet, ut medium  excidatur: deinde, non extracto testiculo, sicut intestinis  quoque prolapsis interdum fieri docui, colligendae venae  vinciendaeque, ubi tunicis inhaerebunt, et sub his nodis  praecidendae sunt. Neque quidquam novi curatio vulneris  ejus requirit. Ab his ad ea transeundum est, quae in cole ipso fiunt.  In quo si glans nuda est, vultque aliquis  eam decoris causa tegere, fieri potest: sed expeditius in  puero, quam in viro; in eo, cui id naturale est, quam in  eo, qui quarumdam gentium more circumcisus est; in eo,  cui glans parva juxtaque eam cutis spatiosior, brevis ipse  coles est, quam in quo contraria his sunt.\n\t\t\t\t\t\tCuratio autem  eorum, quibus id naturale est, ejusmodi est. Cutis circa  glandem prehenditur et extenditur,  illam ipsam condat; ibique deligatur: deinde, juxta pubem, in orbem tergus  inciditur,  coles nudetur; magnaque cura cavetur, ne  vel urinae iter, vel venae, quae ibi sunt, incidantur. Eo  facto, cutis ad vinculum inclinatur, nudaturque circa pubem  velut circulus; eoque linamenta dantur, ut caro increscat,  et id impleat, satisque velamenti supra latitudo plagae praestet. Sed,  cicatrix sit, vinctum esse id debet, in medio tantum relicto exiguo urinae itinere.\n\t\t\t\t\t\tAt in eo, qui circumcisus est, sub circulo glandis scalpello diducenda cutis  ab interiore cole est. Non ita dolet, quia, summo soluto, diduci deorsum usque ad pubem manu potest; neque ideo sanguis profluit. Resoluta autem cutis rursus extenditur ultra  glandem: tum multa frigida aqua fovetur; emplastrumque  circa datur, quod valenter inflammationem reprimat; proximisque diebus....) et prope a fame victus est, ne forte eam  partem satietas excitet. Ubi jam sine inflammatione est, deligari debet a pube usque circulum: super glandem autem,  adverso emplastro imposito, induci. Sic enim fit, ut inferior pars glutinetur; superior ita sanescat, ne inhaereat. Contra, si glans ita contecta est, ut nudari non        possit, quod vitium Graeci  appellant, aperienda est;  quod hoc modo fit: subter a summa ora,  cutis inciditur recta linea usque ad frenum; atque ita superius tergus relaxatum, cedere retro potest. Quod si parum  sic profectum est, aut propter angustias, aut propter duritiem tergoris, protinus triangula forma cutis ab inferiore  parte excidenda est sic, ut vertex ejus ad frenum, basis in  tergo extremo sit. Tum superdanda linamenta sunt, aliaque  medicamenta quae ad sanitatem perducant. Necessarium autem est, done cicatrix sit, conquiescere: nam ambulatio atterendo ulcus sordidum reddit. Infibulare quoque adolescentulos interdum vocis, interdum valetudinis causa, quidam consuerunt: ejusque haec ratio est. Cutis, quae super glandem est, extenditur, notaturque utrimque a lateribus atramento, qua perforetur; deinde  remittitur. Si super glandem notae revertuntur, nimis apprehensum est, et ultra notari debet: si glans ab his libera  est, is locus idoneus fibulae est. , qua notae sunt, cutis  acu filum ducente transsuitur, ejusque fili capita inter se deligantur, quotidieque id movetur, donec circa foramina cicatriculae fiant. Ubi eae confirmatae sunt,  filo fibula  additur, quae quo levior, eo melior est. Sed hoc quidem  saepius inter supervacua, quam inter necessaria est. Res vero interdum cogit emoliri manu urinam, quum  illa non redditur, aut quia senectute iter ejus collapsum est,  aut quia calculus, vel concretum aliquid ex sanguine intus  se opposuit: ac mediocris quoque inflammatio saepe eam  reddi naturaliter prohibet. Idque non in  viris tantummodo, sed in feminis quoque interdum necessarium est. Ergo aeneae fistulae fiunt; quae, ut omni corpori  ampliori minorique sufficiant, ad mares tres; ad feminas duae  medico habendae sunt: ex virilibus maxima decem et quinque digitorum; media duodecim; minima novem: ex muliebribus major novem; minor sex.\n\t\t\t\t\t\tIncurvas vero esse eas        paulum, sed magis viriles oportet, laevesque admodum; ac  neque nimis plenas, neque nimis tenues. Homo tum resupinus, super subsellium aut lectum collocandus est. Medicus  autem a dextro latere sinistra quidem manu colem masculi  continere, dextra vero fistulam demittere in iter urinae debet: atque ubi ad cervicem vesicae ventum est, simul cum  cole fistulam inclinatam in ipsam vesicam compellere, eamque, urina reddita, recipere.\n\t\t\t\t\t\tFemina brevius urinae iter, simul et rectius habet; quod mammulae simile, inter imas oras  super naturale positum, non minus saepe auxilio eget, aliquanto minus difficultatis exigit. Nonnumquam etiam prolapsus in ipsam fistulam calculus, quia subinde ea extenuatur, non longe ab exitu inhaerescit. Eum, si fieri potest,  oportet evellere vel oriculario specillo, vel eo ferramento,  quo in sectione calculus protrahitur. Si id fieri non potuit,  cutis extrema quam plurimum attrahenda, et, condita glande,  lino vincienda est: deinde a latere recta plaga coles incidendus, et calculus eximendus est: tum cutis remittenda.  Sic enim fit, ut incisum colem integra pars cutis contegat,  et urina naturaliter profluat. Quum vesicae vero calculique facta mentio sit; locus  ipse exigere videtur, ut subjiciam quae curatio calculosis,  quum aliter succurri non potest, adhibeatur.  Ad quam festinare, quum praeceps sit, nullo modo convenit. Ac neque omni tempore, neque in omni aetate, neque  in omni vitio id experiendum est: sed solo vere; in eo corpore, quod jam novem annos, nondum  excessit; et si tantum mali subest, ut neque medicamentis vinci  possit, neque jam trahi posse videatur, quominus interposito aliquo spatio interimat.\n\t\t\t\t\t\tNon quo non interdum etiam temeraria medicina proficiat; sed quo saepius utique in hoc fallat, in quo plura et genera et tempora periculi sunt. Quae  simul cum ipsa curatione proponam. Igitur, ubi ultima experiri  statutum est, ante aliquot diebus victu corpus praeparandum  est: ut modicos, ut salubres cibos, ut minime glutinosos assumat, ut aquam bibat. Ambulandi vero inter haec exercitatione utatur, quo magis calculus ad vesicae cervicem descendat.\n\t\t\t\t\t\tQuod an inciderit, digitis quoque, sicut in        curatione docebo, demissis cognoscitur. Ubi ejus rei fides est,  pridie is puer in jejunio continendus est; et tum loco calido  curatio adhibenda, quae hoc modo ordinatur. Homo praevalens et peritus in sedili alto considit, supinumque eum et  aversum, super genua sua coxis ejus collocatis, comprehendit; reductisque ejus cruribus, ipsum quoque jubet, manibus  ad suos poplites datis, eos, quam maxime possit, attrahere;  simulque ipse sic eos continet.\n\t\t\t\t\t\tQuod si robustius corpus  ejus est,  duobus sedilibus junctis, duo valentes  insidunt; quorum et sedilia et interiora crura inter se deligantur, ne diduci possint: tum is super duorum genua eodem  modo collocatur; atque alter, prout consedit, sinistrum crus  ejus, alter dextrum, simulque ipse poplites suos attrahit.  Sive autem unus, sive duo continent, super humeros ejus  suis pectoribus incumbunt.\n\t\t\t\t\t\tEx quibus evenit, ut inter ilia  sinus super pubem sine ullis rugis sit extentus, et, in angustum compulsa vesica, facilius calculus capi possit. Praeter  haec, etiamnum a lateribus duo valentes objiciuntur, qui circumstantes labare vel unum vel duos, qui puerum continent,  non sinunt. Medicus deinde, diligenter unguibus circumcisis, unctaque sinistra manu), duos ejus digitos, indicem  et medium, leniter prius unum, deinde alterum in anum ejus  demittit; dextraeque digitos super imum abdomen leniter  imponit; ne si utrimque digiti circa calculum vehementer concurrerint, vesicam laedant.\n\t\t\t\t\t\tNeque vero festinanter in hac  re, ut in plerisque, agendum est; sed ita, ut quam maxime  id tuto fiat: nam laesa vesica nervorum distentiones cum periculo mortis excitat. Ac primum circa cervicem quaeritur  calculus: ubi repertus, minore negotio expellitur. Et ideo  dixi, ne curandum quidem, nisi quum hoc indiciis suis cognitum est.\n\t\t\t\t\t\tSi vero aut ubi non fuit, aut recessit retro, digiti  ad ultimam vesicam dantur; paulatimque dextra quoque        manus ultra translata subsequitur. Atque ubi repertus est calculus; qui necesse est in manus incidat; eo curiosius deducitur, quo minor laeviorque est; ne effugiat, id est ne saepius  agitanda vesica sit. Ergo ultra calculum dextra semper manus opponitur, sinistrae digiti deorsum eum compellunt, donec ad cervicem pervenitur. In quam, si oblongus est, sic  compellendus est, ut pronus exeat; si planus, sic, ut transversus sit; si quadratus, ut duobus angulis sedeat; si altera  parte plenior, sic, ut prius ea, qua tenuior sit, evadat.\n\t\t\t\t\t\tIn  rotundo nihil interesse, ex ipsa figura patet; nisi, si laevior  altera parte est, ut ea antecedat. Quum jam eo venit, incidi  juxta anum cutis plaga lunata usque ad cervicem vesicae debet, cornibus ad coxas spectantibus paulum: deinde ea parte,  qua resima plaga est, etiamnum sub cute altera transversa  plaga facienda est, qua cervix aperiatur; donec urinae iter  pateat sic, ut plaga paulo major, quam calculus sit.\n\t\t\t\t\t\tNam  qui metu fistulae, quam illo loco  Graeci vocant, parum patefaciunt cum majore periculo eodem revolvuntur:  quia calculus iter, quum vi promitur, facit, nisi accipit: idque etiam perniciosius est, si figura quoque calculi, vel aspritudo aliquid eo contulit. Ex quo et sanguinis profusio,  et distentio nervorum fieri potest: quae si quis evasit, multo  tamen patentiorem fistulam habiturus est rupta cervice, quam  habuisset incisa. Quum vero ea patefacta est, in conspectum  calculus venit: in cujus colore nullum discrimen est.\n\t\t\t\t\t\tIpse,  si exiguus est, digitis ab altera parte propelli, ab altera protrahi potest: si major, injiciendus a superiore parte uncus  est, ejus rei causa factus. Is est ad extremum tenuis, in semicirculi speciem retusae latitudinis; ab exteriore parte laevis, qua corpori jungitur; ab interiore asper, qua calculum  attingit. Isque longior potius esse debet: nam brevis extrahendi vim non habet. Ubi injectus est, in utrumque latus inclinandus est, ut appareat, an calculus teneatur; quia, si apprehensus est, ille simul inclinatur.\n\t\t\t\t\t\tIdque eo nomine opus  est, ne quum adduci uncus coeperit, calculus intus effugiat,  hic in oram vulneris incidat, eamque convulneret. In qua re  quod periculum esset, jam supra proposui. Ubi satis teneri  calculum patet, eodem paene momento triplex motus        adhibendus est: in utrumque latus; deinde extra, sic tamen, ut leniter  id fiat, paulumque primo calculus attrahitur: quo facto, attollendus uncus extremus est, uti intus magis maneat, faciliusque   producat. Quod si quando a superiore parte calculus parum commode comprehendetur, a latere erit apprehendendus. Haec est simplicissima curatio.\n\t\t\t\t\t\tSed varietas rerum quasdam etiamnum animadversiones desiderat. Sunt enim quidam  non asperi tantummodo, sed spinosi quoque calculi, qui per  se quidem delapsi in cervicem, sine ullo periculo eximuntur:  in vesica vero non tuto vel hi conquiruntur, vel attrahuntur; quoniam, ubi illam convulnerarunt, ex distentione nervorum mortem maturant; multoque magis, si spina aliqua vesicae inhaeret, eamque quum duceretur, duplicavit.\n\t\t\t\t\t\tColligitur autem eo, quod difficilius urina redditur, in cervice calculum esse; eo, quod cruenta destillat il!um esse spinosum: maximeque id subjectis digitis quoque experiundum  est, neque adhibenda manus, nisi id constitit. Ac tum quoque leniter intus digiti objiciendi, ne violenter promovendo convulnerent: tum incidendum. Multi hic quoque  scalpello usi sunt. Meges, quoniam is infirmior est, potestque in aliquam prominentiam incidere, incisoque super  illam corpore, qua cavum subest, non secare, sed relinquere,  quod iterum incidi necesse sit, ferramentum fecit rectum, in  summa parte labrosum, in ima semicirculatum acutumque).    \n\t\t\t\t\t\tId receptum inter duos digitos, indicem ac medium, super  pollice imposito sic deprimebat, ut simul cum came, si  quid ex calculo prominebat, incideret: quo consequebatur, ut semel, quantum satis esset, aperiret. Quocumque autem modo cervix patefacta est, leniter extrahi, quod  asperum est, debet; nulla, propter festinationem, vi admota. At calculus arenosus, et ante manifestus est; quoniam  urina quoque redditur arenosa: et in ipsa curatione; quoniam inter subjectos digitos neque aeque renititur, et insuper dilabitur. Item molles calculos, et ex pluribus minutisque, sed inter se parum adstrictis,  indicat urina,  trahens quasdam quasi squamulas. Hos omnes, leniter permutatis subinde digitorum vicibus, sic oportet adducere, ne  vesicam laedant, neve intus aliquae dissipatae reliquiae maneant, quae postmodum curationi difficultatem faciant.\n\t\t\t\t\t\tQuidquid autem ex his in conspectum venit, vel digitis, vel  unco eximendum est. At si plures calculi sunt, singuli protrahi debent; sic tamen, ut si quis exiguus supererit, potius relinquatur: siquidem in vesica difficulter invenitur,   celeriter effugit. Ita longa inquisitione vesica laeditur, excitatque inflammationes mortiferas; adeo ut quidam secti, quum diu frustraque per digitos vesica  esset agitata, decesserint. Quibus accedit etiam, quod exiguus calculus ad plagam urina postea promovetur, et excidit.\n\t\t\t\t\t\tSi quando autem is major non videtur nisi rupta cervice extrahi posse, findendus est: cujus repertor Ammonius,  ob id  cognominatus est. Id hoc modo fit: Uncus  injicitur calculo sic, ut facile eum concussum quoque teneat,  ne is retro revolvatur: tum ferramentum adhibetur crassitudinis modicae, prima parte tenui, sed retusa, quod   calculo, et ex altera parte ictum, eum findit; magna cura habita, ne aut ad ipsam vesicam ferramentum perveniat, aut  calculi fractura ne quid incidat. Hae vero curationes in feminis quoque similes sunt;  de quibus tamen proprie quaedam dicenda sunt. Siquidem in  his, ubi parvulus calculus est, scalpellus supervacuus est;  quia is urina in cervicem compellitur; quae et brevior quam  in maribus, et laxior est. Ergo et per se saepe excidit, et        si in primo, quod est angustius, inhaeret, eodem tamen unco  sine ulla noxa educitur. At in majoribus calculis necessaria  eadem curatio est. Sed virgini subjici digiti tamquam masculo, mulieri per naturale ejus debent. Tum virgini quidem  sub ima sinisteriore ora; mulieri vero inter urinae iter, et os  pubis incidendum est sic, ut utroque loco plaga transversa  sit. Neque terreri convenit, si plus ex muliebri corpore  sanguinis profluit. Calculo evulso, si valens corpus est, neque magnopere vexatum, sinere oportet sanguinem fluere, quo minor  inflammatio oriatur: atque ingredi quoque eum paulum\n\t\t\t\t\t\tnon  alienum est, ut excidat, si quid intus concreti sanguinis mansit. Quod si per se non destitit, rursus, ne vis omnis intereat, supprimi debet: idque protinus in imbecillioribus ab  ipsa curatione faciendum est: siquidem, ut distentione nervorum periclitatur aliquis, dum vesica ejus agitatur; sic alter metus excipit, ne tantum sanguinis profluat, ut occidat.\n\t\t\t\t\t\tQuod ne incidat, desidere is debet in acre acetum, cui aliquantum salis sit adjectum: sub quo et sanguis fere conquiescit, et adstringitur vesica, ideoque minus inflammatur.  Quod si parum proficit, agglutinanda cucurbitula est et inguinibus, et coxis, et super pubem. Ubi jam satis vel evocatus est sanguinis, vel prohibitus, resupinus collocandus  est sic, ut caput humile sit, coxae paulum excitentur: ac super ulcus imponendum est duplex aut triplex linteolum,  aceto madens.\n\t\t\t\t\t\tDeinde, interpositis duabus horis, in solium  is aquae calidae resupinus demittendus est sic, ut a genibus  ad umbilicum aqua teneat, cetera vestimentis circumdata  sint; manibus tantummodo pedibusque nudatis, ut et minus  digeratur, et ibi diutius maneat. Ex quo multus sudor oriri  solet; qui spongia subinde in facie detergendus est: finisque  ejus fomenti est, donec infirmando offendat. Tum multo is  oleo perungendus, inducendusque hapsus lanae mollis, tepido  oleo repletus, qui pubem, et coxas, et inguina, et plagam  ipsam, contectam eodem ante linteolo, protegat: isque subinde oleo tepido madefaciendus est; ut neque frigus ad vesicam admittat, et nervos leniter molliat.\n\t\t\t\t\t\tQuidam cataplasmatis calefacientibus utuntur. Ea plus pondere nocent, quo        vesicam urgendo vulnus irritant, quam calore proficiunt.  Ergo ne vinculum quidem ullum necessarium est. Proximo  die, si spiritus difficilius redditur, si urina non excedit, si  locus circa pubem mature intumuit, scire licet in vesica  sanguinem concretum remansisse. Igitur, demissis eodem  modo digitis, leniter pertractanda vesica est, et discutienda  si qua coierunt: quo fit, ut per vulnus postea procidant. Non  alienum etiam est, oriculario clystere acetum nitro mixtum  per plagam in vesicam compellere: nam sic quoque discutiuntur, si qua cruenta coierunt. Eaque facere etiam primo  die convenit, si timemus ne quid intus sit: maximeque ubi  ambulando id elicere imbecillitas prohibuit. Cetera eadem  facienda sunt: ut demittatur in solium, ut eodem modo panniculus, eodem lana superinjiciatur.\n\t\t\t\t\t\tSed neque saepe, neque tamdiu in aqua calida puer habendus, quam adolescens  est; infirmus, quam valens; levi, quam graviore inflammatione affectus; is, cujus corpus digeritur, quam is, cujus  adstrictum est. Inter haec vero, si somnus est, et aequalis spiritus, et madens lingua, et sitis modica, et venter imus  sedet, et mediocris est cum febre modica dolor, scire licet  recte curationem procedere. Atque in his inflammatio fere  quinto vel septimo die finitur: qua levata, solium supervacuum est:\n\t\t\t\t\t\tsupini tantummodo vulnus aqua calida fovendum  est, ut, si quid urinae rodit, eluatur. Imponenda autem medicamenta sunt pus moventia; et, si purgandum vulnus videbitur, melle linendum. Id si rodet, rosa temperabitur.\n\t\t\t\t\t\tLinamenta vero tum super vulnus non sunt necessaria; super medicamentum, ad id continendum, recte imponuntur. At ubi  vulnus purgatum est, puro linamento ad cicatricem perducendum est. Quibus temporibus tamen, si felix curatio non  fuit, varia pericula oriuntur. Quae praesagire protinus licet,  si continua vigilia est, si spiritus difficultas, si lingua arida  est, si sitis vehemens, si venter imus tumet, si vulnus hiat,  si\n\t\t\t\t\t\ttransfluens urina id non rodit, si ante tertium diem quaedam livida excedunt, si is aut nihil, aut tarde respondet; si  vehementes dolores sunt, si post diem quintum magnae febres urgent, et fastidium cibi permanet, si cubare in ventrem jucundius est. Nihil tarmen pejus est distentione        nervorum, et ante nonum diem vomitu bills. Sed quum inflammationis sit metus, succurri abstinentia, modicis et tempestivis cibis; inter haec fomentis, et quibus supra scripsimus,  oportet. Proximus cancri metus est. Is cognoscitur, si et per vulnus, et per ipsum colem fluit sanies mali odoris, cumque ea  quaedam a concreto sanguine non abhorrentia, tenuesque carunculae lanulis similes: praeter haec, si orae vulneris aridae sunt, si dolent inguina, si febris non desinit, eaque in  noctem augetur, si inordinati horrores accedunt. Considerandum autem est in quam partem cancer is tendat. Si ad  colem, indurescit is locus, et rubet, et tactu dolorem excitat, testiculique intumescunt: si in ipsam vesicam, ani dolor  sequitur, coxae durae sunt, non facile crura extendi possunt:\n\t\t\t\t\t\tat si in alterutrum latus, oculis id expositum est, paresque utrimque easdem notas, sed minores, habet. Primum  autem ad rem pertinet corpus recte jacere, ut superior pars  semper ea sit, in quam vitium fertur. Ita, si ad colem it,  supinus is collocari debet; si ad vesicam, in ventrem; si in  latus, in id quod integrius est. Deinde, ubi ventum fuerit ad  curationem, homo in aquam demittetur in qua marrubium decoctum sit, aut cupressus, aut myrtus; idemque humor clystere intus adigetur:\n\t\t\t\t\t\ttum superponetur lenticula cum malicorio mixta; quae. utraque ex vino decocta sint; vel rubus,  aut oleae folia eodem modo decocta; aliave medicamenta,  quae ad cohibendos purgandosque cancros proposuimus. Ex quibus, si qua erunt arida, per scriptorium calamum inspirabuntur. Ubi stare coeperit cancer, mulso vulnus  eluetur: vitabiturque eo tempore ceratum, quod, ad recipiendum id malum, corpus emollit: potius plumbum elotum cum  vino inungetur; superque idem linteolo illitum imponetur.\n\t\t\t\t\t\tSub  quibus perveniri ad sanitatem potest: cum eo tamen, quod non  ignoremus, orto cancro saepe affici stomachum, cui cum        vesica quaedam consortio est: exque eo fieri, ut neque retineatur cibus, neque, si quis retentus est, concoquatur, neque  corpus alatur; ideoque ne vulnus quidem aut purgari, aut ali  possit: quae necessario mortem maturant. Sed ut his succurri nullo modo potest, sic a primo tamen die tenenda ratio  curationis est. In qua quaedam observatio, ad cibum quoque  potionemque pertinens, necessaria est.\n\t\t\t\t\t\tNam cibus inter principia non nisi humidus dari debet: ubi vulnus purgatum est,  ex media materia:  et salsamenta semper aliena sunt.  Potione opus est modica. Nam, si parum bibitur, accenditur  vulnus, et vigilia urget, et vis corporis minuitur: si plus aequo assumitur, subinde vesica impletur, eoque irritatur. Non  nisi aquam autem bibendam esse manifestius est, quam ut subinde dicendum sit. Solet vero sub ejusmodi victu evenire,  ut alvus non reddatur.\n\t\t\t\t\t\tHaec aqua ducenda est, in qua vel  foenum graecum, vel malva decocta sit. Idem humor rosa  mixtus in ipsum vulnus oriculario clystere agendus est, ubi  id rodit urina, neque purgari patitur. Fere vero primo per  vulnus exit haec: deinde, eo sanescente, dividitur, et pars  per colem descendere incipit,  ex toto plaga claudatur. Quod interdum tertio mense, interdum non ante sextum,  nonnumquam exacto quoque anno fit.\n\t\t\t\t\t\tNeque desperari debet solida glutinatio vulneris, nisi ubi aut vehementer rupta  cervix est, aut ex cancro multae magnaeque carunculae, simulque nervosa aliqua exciderunt. Sed, ut vel nulla ibi fistula.  vel exigua admodum relinquatur, summa cura providendum  est. Ergo, quum jam ad cicatricem vulnus tendit, extentis  jacere feminibus et cruribus oportet: nisi tamen molles arenosive calculi fuerunt. Sub his enim tardius vesica purgatur: ideoque diutius plagam patere necessarium est; et   demum, ubi jam nihil tale extra fertur, ad cicatricem perduci.\n\t\t\t\t\t\tQuod si, antequam vesica purgata est, orae se glutinarunt, dolorque et inflammatio redierunt, vulnus digitis vel  averso specillo diducendum est; ut torquentibus exitus detur: hisque effusis, quum diutius pura urina descendit,   demum, quae cicatricem inducant, imponenda sunt; extendendique, ut supra docui, pedes quam maxime juncti. Quod  si fistulae metus ex his causis, quas proposui, subesse        videbitur, quo facilius claudatur ea, vel certe coangustetur, in  anum quoque danda plumbea fistula est, extentisque cruribus femina talique inter se deligandi sunt, donec, qualis futura est, cicatrix sit. Et hoc quidem commune esse maribus et feminis potest.  Proprie vero quaedam ad feminas pertinent: ut in primis,  quod earum naturalia nonnumquam, inter se glutinatis oris,  concubitum non admittunt. Idque interdum evenit protinus in utero matris: interdum exulceratione  in his partibus facta, et per malam curationem his oris sanescendo junctis. Si ex utero est, membrana ori vulvae opposita est: si ex ulcere, caro id replet.\n\t\t\t\t\t\tOportet autem  membranam duabus lineis inter se transversis incidere ad similitudinem litterae X, magna cura habita, ne urinae iter  violetur: deinde undique eam membranam excidere. At si  caro increvit, necessarium est recta linea patefacere:   ab ora vel , vel hamo apprehensa, tamquam habenulam excidere; et intus implicitum in longitudinem linamentum;   Graeci vocant; in aceto tinctum demittere,  supraque succidam lanam aceto madentem deligare: tertio  die solvere, et ulcus, sicut alia ulcera, curare. Quumque  jam ad sanitatem tendet, plumbeam fistulam medicamento  cicatricem inducente illinere, eamque intus dare: supraque idem medicamentum injicere, donec ad cicatricem plaga  perveniat. Ubi concepit autem aliqua, si jam prope maturus partus intus emortuus est, neque excidere per se potest, adhibenda curatio est: quae numerari inter difficillimas potest    . Nam et summam prudentiam moderationemque desiderat, et maximum periculum affert. Sed  vulvae natura mirabilis, quum in multis aliis, tum in hac re  quoque facile cognoscitur. Oportet autem ante omnia resupinam mulierem transverso lecto sic collocare, ut feminibus  ejus ipsius ilia comprimantur: quo fit, ut et imus venter in  conspectu medici sit, et infans ad os vulvae compellatur:\n\t\t\t\t\t\tquae, emortuo partu, id comprimit: ex intervallo vero paulum dehiscit. Hac occasione usus medicus, unctae manus  indicem digitum primum debet inserere, atque ibi continere,  donec iterum id os aperiatur, rursusque alterum digitum demittere, et per easdem occasiones alios, donec tota esse  intus manus possit. Ad cujus rei facultatem multum confert  et  vulvae, et vis nervorum ejus, et corporis totius habitus, et mentis etiam robur: quum praesertim intus  nonnumquam etiam duae manus dari debeant.\n\t\t\t\t\t\tPertinet etiam  ad rem, quam calidissimum esse imum ventrem, et extrema  corporis; nequedum inflammationem coepisse, sed recenti  re protinus adhiberi medicinam. Nam, si corpus jam intumuit, neque demitti manus, neque educi infans nisi aegerrime potest: sequiturque saepe cum vomitu, et cum tremore  mortifera nervorum distentio. Verum intus emortuo corpori  manus injecta protinus habitum ejus sentit: nam aut in caput, aut in pedes conversum est; aut transversum jacet;  fere tamen sic, ut vel manus ejus, vel pes in propinquo sit.\n\t\t\t\t\t\tMedici vero propositum est, ut eum manu dirigat vel in caput, vel etiam in pedes, si forte aliter compositus est. Ac,  si nihil aliud est, manus vel pes apprehensus, corpus rectius  reddit: nam manus in caput, pes in pedes eum convertit.  Tum, si caput proximum est, demitti debet uncus undique  laevis, acuminis brevis qui vel oculo, vel auri, vel ori, interdum etiam fronti recte injicitur; deinde attractus infantem educit.\n\t\t\t\t\t\tNeque tamen quolibet is tempore extrahi debet.  Nam, si compresso vulvae ore id tentatum est, non emittente eo, infans abrumpitur, et unci acumen in ipsum os  vulvae delabitur; sequiturque nervorum distentio, et ingens  periculum mortis. Igitur, compressa vulva, conquiescere;  hiante, leniter trahere oportet; et per has occasiones        paulatim eum educere. Trahere autem dextra manus uncum; sinistra intus posita infantem ipsum, simulque dirigere eum  debet.\n\t\t\t\t\t\tSolet etiam evenire, ut is infans humore distendatur,  exque eo profluat foedi odoris sanies. Quod si tale est, indice  digito corpus illud forandum est, ut effuso humore extenuetur;  tum id leniter per ipsas manus recipiendum est; nam uncus injectus hebeti corpusculo facile elabitur: in quo, quid periculi  sit, supra positum est. In pedes quoque conversus infans non  difficulter extrahitur; quibus apprehensis per ipsas manus  commode educitur.\n\t\t\t\t\t\tSi vero transversus est, neque dirigi potuit, uncus alae injiciendus, paulatimque attrahendus est. Sub  quo fere cervix replicatur, retroque caput ad reliquum corpus spectat. Remedio est, cervix praecisa; ut separatim  utraque pars auferatur. Id unco fit, qui, priori similis, in interiore tantum parte per totam aciem exacuitur. Tum id  agendum est, ut ante caput, deinde reliqua pars auferatur:  quia fere, majore parte extracta, caput in vacuam vulvam  prolabitur, extrahique sine summo periculo non potest.\n\t\t\t\t\t\tSi  tamen id incidit, super ventrem mulieris duplici panniculo  injecto, valens homo, non imperitus, a sinistro latere ejus  debet assistere, et super imum ventrem ejus duas manus imponere, alteraque alteram premere: quo fit, ut illud caput  ad os vulvae compellatur; idque eadem ratione, quae supra  posita est, unco extrahitur. At si pes alter juxta repertus  est, alter retro cum corpore est, quidquid protractum est,  paulatim abscindendum est: et, si  os vulvae urgere  coeperunt, iterum retro repellendae sunt, conquisitusque pes  ejus adducendus.\n\t\t\t\t\t\tAliaeque etiamnum difficultates faciunt,  ut, qui  non exit, concisus eximi debeat. Quoties autem infans protractus est, tradendus ministro est. Is eum supinis manibus sustinere; medicus deinde sinistra manu leniter trahere umbilicum debet ita, ne abrumpat, dextraque  eum sequi usque ad eas, quas secundas vocant, quod velamentum infantis intus fuit; hisque ultimis apprehensis, venulas membranulasque omnes eadem ratione manu diducere a  vulva, totumque illud extrahere, et si quid intus praeterea  concreti sanguinis remanet.\n\t\t\t\t\t\tTum compressis in unum feminibus, illa conclavi collocanda est, modicum calorem, sine        ullo perflatu, habente; et super imum ventrem ejus imponenda lana succida in aceto et rosa tincta. Reliqua curatio  talis esse debet, qualis in inflammationibus, et in iis vulneribus, quae in nervosis locis sunt, adhibetur. Ani quoque vitia, ubi medicamentis non vincuntur,  manus auxilium desiderant. Ergo, si qua scissa in eo vetustate induruerunt, jamque callum habent, commodissimum  est ducere alvum, tum spongiam calidam admovere, ut relaxentur illa, et foras prodeant: ubi in conspectu sunt, scalpello singula excidere et ulcera renovare; deinde imponere  linamentum molle, et super linteolum illitum melle; locumque eum molli lana implere, et ita vincire: altero die, deincepsque ceteris, lenibus medicamentis uti, quae ad recentia  eadem vitia necessaria esse, alias proposui:\n\t\t\t\t\t\tet utique per  primos dies sorbitionibus eum sustinere; paulatim deinde cibis adjicere aliquid, generis tamen ejus, quod eodem loco  praeceptum est. Si quando autem ex inflammatione  in  his oritur, ubi primum id apparuit, incidendum est; ne anus  ipse suppuret. Neque tamen ante properandum est: nam, si  crudum incisum est, inflammationis multum accedit, et puris  aliquanto amplius concitatur. His quoque vulneribus, lenibus cibis, iisdemque medicamentis opus est. At tubercula, quae  appellantur, ubi  induruerunt, hac ratione curantur: Alvus  ante omnia ducitur; tum vulsella tuberculum apprehensum  juxta radices praeciditur. Quod ubi factum est, eadem sequuntur, quae supra post curationem adhibenda esse proposui: tantummodo, si quid increscit, squama aeris coercendum est. Ora etiam venarum, fundentia sanguinem, sic tolluntur. Ubi sanguini, qui effluit, sanies adjicitur, alvus acribus  ducitur; quo magis ora promoveantur: eoque fit, ut omnia  venarum quasi capitula conspicua sint. Tum si capitulum  exiguum est, basimque tenuem habet, adstringendum lino        paulum supra est, quam ubi cum ano committitur: imponenda  spongia ex aqua calida est,  id liveat: deinde aut ungue, aut scalpello supra nodum id exulcerandum est.\n\t\t\t\t\t\tQuod  nisi factum est, magni dolores subsequuntur; interdum etiam  urinae difficultas. Si id majus est, et basis latior, hamulo  uno aut altero excipiendum est, paulumque supra basim incidendum: neque relinquendum quidquam ex eo capitulo, neque quidquam ex ano demendum est; quod consequitur is,  qui neque nimium, neque parum hamos ducit. Qua incisum  est, acus debet immitti, infraque eam lino id capitulum alligari.\n\t\t\t\t\t\tSi duo triave sunt, imum quodque primum curandum  est: si plura, non omnia simul; ne tempore eodem undique  tenerae cicatrices sint. Si sanguis profluit, excipiendus est  spongia: deinde linamentum imponendum, ungenda femina,  et inguina, et quidquid juxta ulcus est, ceratumque superdandum, et farina hordeacea calida implendus is locus, et  sic deligandus est. Postero die is desidere in aqua calida  debet, eodemque cataplasmate foveri.\n\t\t\t\t\t\tAc bis die, et ante  curationem, et post , coxendices ac femina liquido cerato perungenda sunt; tepidoque is loco continendus. Interpositis quinque aut sex diebus, oriculario specillo linamenta  educenda; si capitula simul non exciderunt, digito promovenda: tum lenibus medicamentis, iisdemque, quae alibi posui, ulcera ad sanitatem perducenda. Finito vitio, quemadmodum agendum esset, jam alias exposui. Ab his ad crura proximus transitus est; in quibus orti varices non difficili ratione tolluntur. Huc autem et earum venarum, quae in capite nocent; et eorum varicum, qui in ventre\n\t\t\t\t\t\tsunt, curationem distuli: quoniam ubique eadem est.  Igitur vena omnis, quae noxia est, aut adusta tabescit, aut  manu eximitur. Si recta; si, quamvis transversa, tamen simplex; si modica est, melius aduritur. Si curva est, et velut  in orbes quosdam implicatur, pluresque inter se involvuntur,        utilius eximere est.\n\t\t\t\t\t\tAdurendi ratio haec est. Cutis superinciditur: tum patefacta vena, tenui et retuso ferramento  candente modice premitur; vitaturque, ne plagae ipsius orae  adurantur: quas reducere hamulis facile est. Id interpositis  fere quaternis digitis per totum varicem fit: et tum superimponitur medicamentum, quo adusta sanantur. At exciditur  hoc modo: cute eadem ratione super venam incisa, hamulo  orae excipiuntur; scalpelloque undique a corpore vena diducitur;\n\t\t\t\t\t\tcaveturque, ne inter haec ipsa laedatur; eique retusus  hamulus subjicitur; interpositoque eodem fere spatio, quod  supra positum est, in eadem vena idem fit: quae, quo tendat, facile hamulo extento cognoscitur. Ubi jam idem, quacumque varices sunt, factum est, uno loco adducta per hamulum vena praeciditur:.deinque, qua proximus hamus est,  attrahitur et evellitur; ibique rursus abscinditur. Ac sic undique varicibus crure liberato, plagarum orae committuntur,  et super emplastrum glutinans injicitur. At, si digiti vel in utero protinus, vel propter communem exulcerationem postea cohaeserunt, scalpello diducuntur: dein separatim uterque non pingui emplastro circumdatur: atque ita per se uterque sanescit. Si vero fuit ulcus in  digito, posteaque male inducta cicatrix curvum eum reddit;  primum malagma tentandum est: dein si id nihil prodest,  quod et in veteri cicatrice, et ubi nervi laesi sunt, evenire  consuevit, videre oportet, nervine id vitium, an cutis sit. Si  nervi est, attingi non debet; neque enim sanabile est. Si cutis, tota cicatrix excidenda; quae fere callosa extendi digitum minus patiebatur: tum rectus sic ad novam cicatricem  perducendus est. Gangraenam inter ungues alasque aut inguina nasci; et,  Si quando medicamenta vincuntur, membrum praecidi        oportere, alio loco mihi dictum est.  Sed id quoque cum periculo summo fit; nam saepe in ipso  opere vel profusione sanguinis, vel animal defectione moriuntur. Verum hic quoque nihil interest, an satis tutum  praesidium sit, quod unicum est. Igitur inter sanam vitiatamque partem incidenda scalpello caro usque ad os est sic,  ut neque contra ipsum articulum id fiat, et potius ex sana  parte aliquid excidatur, quam ex aegra relinquatur.\n\t\t\t\t\t\tUbi ad  os ventum est, reducenda ab eo sana caro, et circa os subsecanda est, ut ea quoque parte aliquid os nudetur: dein id  serrula praecidendum est, quam proxime sanae carni etiam  inhaerenti: ac tum frons ossis, quam serrula exasperavit,   est, supraque inducenda cutis; quae sub ejusmodi  curatione laxa esse debet, ut quam maxime undique os contegat. Quo cutis inducta non fuerit, id linamentis erit contegendum, et super id spongia ex aceto deliganda. Cetera  postea sic facienda, ut in vulneribus, in quibus pus moveri  debet), praeceptum est. Superest ea pars, quae ad ossa pertinet: quae quo facilius accipi possit, prius positus figurasque eorum indicabo.  Igitur calvaria incipit ex interiore parte concava, extrinsecus gibba, utrimque laevis, et qua cerebri membranam contegit, et qua cute, capillum gignente, contegitur: eaque simplex ab occipitio et temporibus; duplex usque in verticem  a fronte est: ossaque ejus ab exterioribus partibus dura  ab interioribus, quibus inter se connectuntur, molliora sunt:  interque ea venae discurrunt, quas his alimentum subministrare, credibile est.\n\t\t\t\t\t\tRaro autem calvaria solida sine suturis est: locis tamen aestuosis facilius invenitur; et id caput  firmissimum, atque a dolore tutissimum est. Ex ceteris, quo  suturae pauciores sunt, eo capitis valetudo commodior est.  Neque enim certus earum numerus est, sicut ne locus quidem. Fere tamen duae super aures tempora a superiore  capitis parte discernunt: tertia ad aures per  verticem tendens, occipitium a summo capite diducit:\n\t\t\t\t\t\tquarta ab eodem vertice per medium caput  ad frontem procedit; eaque modo sub imo  capillo desinit, modo frontem ipsam secans\n\t\t\t\t\t\tinter supercilia finitur. Ex his ceterae quidem suturae in unguem committuntur: eae vero, quae super aures transversae sunt, totis oris paulatim extenuantur; atque ita inferiora  ossa superioribus leniter insidunt. Crassissimum vero in        capite os post aurem est, qua capillus, ut verisimile est, ob  id ipsum non gignitur.\n\t\t\t\t\t\t  Sub iis quoque musculis, qui tempora connectunt, os medium, in exteriorem partem inclinatum, positum est. At facies suturam habet maximam; quae a tempore incipiens, per medios oculos naresque transversa pervenit ad alterum tempus. A qua breves  duae sub interioribus angulis deorsum spectant. Et malae  quoque in summa parte singulas transversas suturas habent.  A mediisque naribus, aut superiorum dentium gingivis per  medium palatum una procedit; aliaque transversa idem palatum secat. Et suturae quidem in plurimis hae sunt.\n\t\t\t\t\t\tForamina autem intra caput maxima oculorum sunt; deinde narium;  tum quae in auribus habemus. Ex his quae oculorum sunt, recta  simpliciaque ad cerebrum tendunt. Narium duo foramina  osse medio discernuntur: siquidem hae primum a superciliis, angulisque oculorum osse inchoantur ad tertiam fere  partem: deinde in cartilaginem versae, quo propius ori descendunt, eo magis caruncula quoque molliuntur.\n\t\t\t\t\t\tSed ea  foramina, quae a summis ad imas nares simplicia sunt, ibi  rursus in bina itinera dividuntur: aliaque ex his ad fauces  pervia, spiritum et reddunt et accipiunt; alia, ad cerebrum  tendentia, ultima parte in multa et tenuia foramina dissipantur, per quae sensus odoris nobis datur. In aure quoque  primo rectum et simplex iter, procedendo flexuosum, juxta  cerebrum in multa et tenuia foramina diducitur, per quae  facultas audiendi est.\n\t\t\t\t\t\tJuxtaque ea duo parvuli quasi sinus  sunt; superque eos finitur os, quod transversum a genis tendens, ab inferioribus ossibus sustinetur. Jugale appellari potest  ab eadem similitudine, a qua id Graeci  appellant.  Maxilla vero est molle os, eaque una est: cujus eadem et media, et ima pars mentum est: a quo utrimque procedit ad  tempora; solaque ea movetur. Nam malae cum toto osse,  quod superiores dentes exigit, immobiles sunt.\n\t\t\t\t\t\tVerum  ipsius maxillae partes extremae quasi bicornes sunt. Alter  processus, infra latior, vertice ipso tenuatur, longiusque  procedens sub osse jugali subit, et super id temporum  illigatur. Alter brevior et rotundior, et in eo sinu,        qui juxta foramina auris est, cardinis modo fit; ibique huc  et illuc se inclinans maxillae facultatem motus praestat.\n\t\t\t\t\t\tDuriores osse dentes sunt: quorum pars maxillae, pars superiori ossi malarum haeret. Ex his quaterni primi, quia secant,  a Graecis nominantur. Hi deinde quatuor caninis dentibus ex omni parte cinguntur. Ultra quos utrimque  fere maxillares quini sunt, praeterquam in iis, in quibus ultimi, qui sero gigni solent, non increverunt.\n\t\t\t\t\t\t  Ex his primores singulis radicibus; maxillares utique binis, quidam etiam  , quaternisve nituntur. Fereque longior radix breviorem dentem edit; rectique dentis recta etiam radix, curvi  flexa est. Exque eadem radice in pueris novus dens subit,  qui multo saepius priorem expellit: interdum tamen supra  infrave eum se ostendit. Caput autem spina excipit. Ea constat ex vertebris quatuor et viginti. Septem in cervice sunt, duodecim ad costas,  reliquae quinque sunt proximae costis. Eae teretes brevesque ab utroque latere processus duos exigunt: mediae perforatae, qua spinae medulla cerebro commissa descendit:  circa quoque per duos processus tenuibus cavis perviae, per  quae a membrana cerebri similes membranulae deducuntur.  Omnesque vertebrae, exceptis tribus summis, a superiore parte  in ipsis processibus paulum desidentes sinus habent: ab inferiore alios deorsum versus processus exigunt).\n\t\t\t\t\t\tSumma  igitur protinus caput sustinet, per duos sinus receptis exiguis ejus processibus; quo fit, ut caput sursum deorsum  versum tuberibus exasperetur; secunda superiori parti inferiori. Quod ad circuitum pertinet, pars summa angustiore  orbe finitur: ita superior ei summae circumdata in later  quoque caput moveri sinit. Tertia eodem modo secundam  excipit: ex quo facilis cervici mobilitas est.\n\t\t\t\t\t\tAc ne sustineri  quidem caput posset, nisi utrimque recti valentesque nervi  collum continerent, quos  Graeci appellant: siquidem horum inter omnes flexus alter semper intentus ultra  prolabi superiora non patitur. Jamque vertebra tertia        tubercula, quae inferiori inserantur, exigit. Ceterae processibus  deorsum spectantibus in inferiores insinuantur, ac per sinus  quos utrimque habent, superiores accipiunt; multisque nervis et multa cartilagine continentur.\n\t\t\t\t\t\tAc sic uno flexu modico in pronum dato, ceteris negatis, homo et rectus insistit,  et aliquid ad necessaria opera curvatur. Infra cervicem vero  summa costa contra humerum sita est. Inde sex inferiores usque ad imum pectus proveniunt: eaeque, primis partibus rotundae, et leniter quasi capitulatae, vertebrarum transversis  processibus ibi quoque paulum sinuatis, inhaerent: inde latescunt, et in exteriorem partem recurvatae paulatim in cartilaginem degenerant; eaque parte rursus in interiora leniter  flexae committuntur cum osse pectoris.\n\t\t\t\t\t\tQuod valens et durum a faucibus incipit, ab utroque latere lunatum, et a praecordiis, jam ipsum quoque cartilagine mollitum, terminatur. Sub costis vero prioribus quinque, quas  Graeci  nominant, breves tenuioresque, atque ipsae quoque paulatim in cartilaginem versae, extremis abdominis partibus inhaerescunt; imaque ex his, majore jam parte nihil, nisi cartilago est. Rursus a cervice duo lata ossa utrimque ad scapulas tendunt: nostri scutula operta,  Graeci  nominant. Ea\n\t\t\t\t\t\tin summis verticibus sinuata, ab his triangula,  paulatimque latescentia ad spinam tendunt; et quo latiora  quaque parte sunt, hoc hebetiora. Atque ipsa quoque, in  imo cartilaginosa, posteriore parte velut innatant; quoniam,  nisi in summo nulli ossi inhaerescunt. Ibi vero validis musculis nervisque constricta sunt. At a summa costa paulo  interius, quam ubi ea media est, os excrescit, ibi quidem tenue, procedens vero, quo  propius lato scapularum ossi fit, eo plenius latiusque et  paulum in exteriora curvatum, quod altera verticis parte modice intumescens, sustinet jugulum.\n\t\t\t\t\t\tId autem ipsum recurvum, ac neque inter durissima ossa numerandum, altero capite in eo, quod posui, altero in exiguo sinu pectoralis ossis  insidit, paulumque motu brachii movetur, et cum lato osse  scapularum infra caput ejus nervis et cartilagine connectitur. Hinc humerus incipit, extremis utrimque capitibus tumidus, mollis, sine medulla, cartilaginosus: medius teres,        durus, medullosus leniter gibbus in priorem et posteriorem  et interiorem; cavus in exteriorem partem. Prior autem  pars est,quae a pectore est; posterior, quae ab scapulis;  interior, quae ad latus tendit; exterior, quae ab eo recedit: quod ad omnes articulos pertinere in ulterioribus patebit.\n\t\t\t\t\t\tSuperius autem humeri caput rotundius, quam cetera  ossa, de quibus adhuc dixi, parvo excessu vertici lati scapularum ossis inseritur, ac majore parte extra situm nervis  deligatur. At inferius duos processus habet: inter quos,  quod medium est, magis etiam extremis partibus sinuatur.  Quae res sedem brachio praestat: quod constat ex ossibus  duobus. Radius, quem  Graeci appellant, superior  breviorque, et primo tenuior, rotundo et leniter cavo capite exiguum humeri tuberculum recipit; idque ibi nervis et  cartilagine continetur.\n\t\t\t\t\t\tCubitus inferior longiorque, et primo plenior, in summo capite duobus quasi verticibus exstantibus in sinum humeri, quem inter duos processus ejus  esse proposui, se inserit. Primo vero duo brachii ossa juncta paulatim,dirimuntur, rursusque ad manum coeunt, modo  crassitudinis mutato: siquidem ibi radius plenior, cubitus admodum tenuis est. Dein radius, in caput cartilaginosum consurgens, in vertice sinuatur: cubitus rotundus in extremo,  parte altera paulum procedit.\n\t\t\t\t\t\tAc, ne saepius dicendum sit,  illud ignorari non oportet, plurima ossa in cartilaginem desinere, nullum articulum non sic finiri. Neque enim aut moveri posset, nisi laevi inniteretur; aut cum carne nervisque  conjungi, nisi ea media quaedam materia committeret. In  manu vero prima palmae pars ex multis minutisque ossibus  constat, quorum numerus incertus est. Sed oblonga omnia  et triangula, structura quadam inter se connectuntur, quum  invicem superior alterius angulus alterius planities sit: eoque  fit ex his unius ossis paulum in interiora concavi species.\n\t\t\t\t\t\tVerum ex manu duo exigui processus in sinum radii conjiciuntur.  Tum ex altera parte recta quinque ossa, ad digitos tendentia,  palmam explent. A quibus ipsi digiti oriuntur; qui ex ossibus  ternis constant: omniumque eadem ratio est. Interius os  in vertice sinuatur, recipitque exterioris exiguum tuberculum; nervique ea continent. A quibus orti ungues        indurescunt: ideoque non ossi, sed carni magis radicibus suis  inhaerent. Ac superiores quidem partes sic ordinatae sunt. Ima  vero spina in coxarum osse desidit; quod transversum longeque valentissimum, vulvam, vesicam, rectum intestinum  tuetur. Idque ab exteriore parte gibbum; ad spinam resupinatum; a lateribus, id est in ipsis coxis, sinus rotundos  habet. A quibus oritur os, quod pectinem vocant; idque super intestina sub pube transversum, ventrem firmat: rectius  in viris, recurvatum magis in exteriora in feminis, ne partum  prohibeat.\n\t\t\t\t\t\tInde femina ordiuntur, quorum capita rotundiora  etiam quam humerorum sunt; quum illa ex ceteris rotundissima sint. Infra vero duos processus a priore et a posteriore parte habent. Dein dura et medullosa et ab exteriore  parte gibba, rursus ab inferioribus quoque capitibus intumescunt. Superiora in sinus coxae, sicut humeri in ea ossa,  quae scapularum sunt, conjiciuntur: tum infra introrsus leniter tendunt, quo aequalius superiora membra sustineant.  Atque inferiora quoque capita media sinuantur, quo facilius  excipi a cruribus possint.\n\t\t\t\t\t\tQuae commissura osse parvo,  molli, cartilaginoso tegitur: patellam vocant. Haec super  innatans, neque ulli ossi inhaerens, sed carne et nervis deligata, pauloque magis ad femoris os tendens, inter omnes  crurum flexus juncturam tuetur. Ipsum autem crus est ex  ossibus duobus. Etenim per omnia femur humero, crus brachio simile est: adeo ut habitus quoque et decor alterius ex  altero cognoscatur: quod ab ossibus incipiens, etiam in carne  .\n\t\t\t\t\t\tVerum alterum os ab exteriore parte surae positum est; quod ipsum quoque sura nominatur. Id brevius,  supraque tenuius, ad ipsos talos intumescit. Alterum a  priore parte positum, cui tibiae nomen est, longius et in superiore parte plenius, solum cum femoris inferiore capite  committitur; sicut cum humero cubitus. Atque ea quoque  ossa, infra supraque conjuncta, media, ut in brachio, dehiscunt.\n\t\t\t\t\t\tExcipitur autem crus infra osse transverso talorum;  idque ipsum super os calcis situm est, quod quadam parte  sinuatum, quadam excessus habens, et procedentia ex talo  recipit, et in sinum ejus inseritur. Idque sine medulla        durum, magisque in posteriorem partem projectum, teretem  ibi figuram repraesentat. Cetera pedis ossa ad eorum, quae  in manu sunt, similitudinem structa sunt: planta palmae, digiti digitis, ungues unguibus respondent. Omne autem os, ubi injuria accessit, aut vitiatur, aut  finditur, aut frangitur, aut foratur, aut colliditur, aut loco  movetur. Id, quod vitiatum est, primo fere pingue fit; deinde vel nigrum, vel cariosum: quae, supernatis gravibus  ulceribus aut fistulis, hisque vel longa vetustate, vel etiam  cancro occupatis, eveniunt. Oportet autem ante  os  nudare, ulcere exciso; et, si latius est ejus vitium, quam  ulcus fuit, carnem subsecare,  undique os integrum  pateat;\n\t\t\t\t\t\ttum id, quod pingue est, semel iterumve satis est  admoto ferramento adurere, ut ex eo squama secedat; aut  radere, donec jam aliquid cruoris ostendatur, quae integri  ossis nota est. Nam necesse est aridum sit id, quod vitiatum est. Idem in cartilagine quoque laesa faciendum est:  siquidem ea quoque scalpello radenda est,  integrum  id sit, quod relinquitur. Deinde, sive os sive  rasa  est, nitro bene trito respergenda est. Neque alia facienda  sunt, ubi caries, nigritiesve in summo osse est: siquidem  id vel paulo diutius eodem ferramento adurendum, vel radendum est.\n\t\t\t\t\t\tQui radit haec, audacter imprimere ferramentum debet, ut et agat aliquid, et maturius desinat. Finis est,  quum vel ad album os, vel ad solidum ventum est. Albo  finiri ex nigritie vitium, soliditate quadam ex carie, manifestum est. Accedere etiam cruoris aliquid integro supra  dictum est. Si quando autem an altius descenderit utrumlibet dubium est, in carie quidem expedita cognitio est. Specillum tenue in foramina demittitur: quod magis minusve intrando, vel in summo cariem esse, vel altius descendisse,  testatur.\n\t\t\t\t\t\tNigrities colligi quidem potest etiam ex dolore et        ex febre, quae ubi mediocria sunt, illa alte descendisse non  potest. Manifestior tamen adacta terebra fit: nam finis vitii  est, ubi scobis nigra esse desiit. Igitur, si caries alte descendit, per terebram urgenda crebris foraminibus est, quae  altitudine vitium aequent: tum in ea foramina demittenda  candentia ferramenta sunt, donec siccum os ex toto fiat.  Simul enim post haec et resolvetur ab inferiore osse, quodcumque vitiatum est; et is sinus carne replebitur; et humor  aut nullus postea feretur, aut mediocris.\n\t\t\t\t\t\tSin autem nigrities, ad alteram quoque partem ossis transiit, oportet excidi. Atque idem quoque in carie, ad alteram partem ossis  penetrante fieri potest. Sed, quod totum vitiatum totum eximendum est; si inferior pars integra est, eatenus, quod corruptum est, excidi debet. Item sive capitis, sive pectoris  os, sive costa cariosa est, inutilis ustio est, et excidendi necessitas est.\n\t\t\t\t\t\tNeque audiendi sunt qui, osse nudato, diem  tertium exspectant, ut  excidant: ante inflammationem  enim tutius omnia tractantur. Itaque, quantum fieri potest,  eodem momento et cutis incidenda est, et os detegendum,  et omni vitio liberandum est. Longeque perniciosissimum  est, quod in osse pectoris est: quia vix, etiamsi recte cessit curatio, veram sanitatem reddit. Exciditur vero os duobus modis; si parvulum est, quod  laesum est, modiolo, quam  Graeci vocant: si  spatiosius, terebris. Utriusque rationem proponam. Modiolus ferramentum concavum, teres est, imis oris serratum; per quod medium clavus, ipse quoque interiore  orbe cinctus, demittitur. Terebrarum autem duo genera  sunt: alterum simile ei, quo fabri utuntur: alterum capituli longioris, quod ab acuto mucrone incipit, deinde subito latius fit; atque iterum ab alio principio paulo  minus quam aequaliter sursum procedit.\n\t\t\t\t\t\tSi vitium in angusto est, quod comprehendere modiolus possit, ille        potius aptatur: et, si caries subest, medius clavus in foramen  demittitur; si nigrities, angulo scalpri sinus exiguus fit, qui  clavum recipiat, ut eo insistente, circumactus modiolus delabi non possit: deinde is habena, quasi terebra, convertitur. Estque quidam premendi modus, ut et foret, et circumagatur: quia, si leviter imprimitur, parum proficit; si  graviter, non movetur.\n\t\t\t\t\t\tNeque alienum est instillare paulum  rosae vel lactis, quo magis lubrico circumagatur; quod  ipsum tamen, si copiosius est, aciem ferramenti hebetat.  Ubi jam iter modiolo impressum est, medius clavus educitur, et ille per se agitur: deinde, quum sanitas inferioris partis scobe cognita est, modiolus removetur. At si latius vitium est, quam ut illo comprehendatur, terebra res agenda  est.\n\t\t\t\t\t\tEa foramen fit in ipso fine vitiosi ossis atque integri;  deinde alterum non ita longe, tertiumque,  totus is locus, qui excidendus est, his cavis cinctus sit. Atque ibi  quoque, quatenus  agenda sit, scobis significat. Tum  excisorius scalper ab altero foramine ad alterum malleolo  adactus, id, quod inter utrumque medium est, excidit; ac sic  ambitus similis ei fit, qui in angustiorem orbem modiolo  imprimitur.\n\t\t\t\t\t\tUtro modo vero id circumductum est, idem excisorius scalper in osse corrupto planus summam quamque  testam ,  integrum os relinquatur. Vix umquam  nigrities caries, interdum totum os perrumpit; maximeque ubi  vitiata calvaria est. Id quoque specillo significatur: quod  depressum in id foramen, quod infra solidam sedem habet,  et ob id renitens aliquid invenit, et madens exit:\n\t\t\t\t\t\tsi pervium  invenit, altius descendens inter os et membranam, nihil oppositum invenit, educiturque siccum: non quo non subsit  aliqua vitiosa sanies; sed quoniam ibi, ut in latiore sede,  diffusa sit. Sive autem nigrities, quam terebra detexit, sive  caries, quam specillum ostendit, os transiit, modioli quidem  usus fere supervacuus est; quia latius pateat necesse est  quod jam alte processit.\n\t\t\t\t\t\tTerebra vero ea quam secundo  loco posui, utendum; eaque, ne nimis incalescat, subinde  in aquam frigidam demittenda est. Sed  majore cura  agendum est, quum jam aut simplex os dimidium perforatum  est; aut in duplici superius: illud spatium ipsum; hoc        sanguis significat. Ergo tum lentius ducenda habena, suspendendaque magis sinistra manus est, et saepius attollenda. et  foraminis altitudo consideranda; ut quandocumque os perrumpatur, sentiamus, neque periclitemur, ne mucrone cerebri membrana laedatur: ex quo graves inflammationes  cum periculo mortis oriuntur.\n\t\t\t\t\t\tFactis foraminibus, eodem modo  media septa, sed multo circumspectius, excidenda sunt, ne  forte angulus scalpri eamdem membranam violet;  fiat  aditus, per quem membranae custos immittatur;  Graeci vocant. Lamina aenea est, firma, paulum  resima, ab exteriore parte laevis; quae demissa sic, ut exterior pars ejus cerebro propior sit, subinde ei subjicitur,  quod scalpro discutiendum est: ac, si excipit ejus angulum,  ultra transire non patitur:\n\t\t\t\t\t\teoque et audacius, et tutius, scalprum malleolo medicus subinde ferit, donec undique excisum os eadem lamina levetur, tollique sine ulla noxa cerebri possit. Ubi totum os ejectum est, circumradendae  orae sunt, et, si quid scobis membranae insedit, colligendum. Ubi, superiore parte sublata, inferior relicta est, non orae tantum, sed os quoque totum laevandum  est; ut sine noxa postea cutis increscat, quae aspero ossi  innascens protinus non sanitatem, sed novos dolores movet.\n\t\t\t\t\t\tPatefacto cerebro, qua ratione agendum sit, dicam, quum  ad fracta ossa venero. Si basis aliqua servata est, superimponenda sunt medicamenta non pinguia, quae recentibus  vulneribus accommodantur: supraque imponenda lana succida,  oleo atque aceto madens. Ubi tempus processit, ab ipso  osse caro increscit, eaque factum manu sinum complet. Si  quod etiam os adustum est, a parte sana recedit; subitque  inter integram atque emortuam partem caruncula, quae, quod  abscessit, expellit.\n\t\t\t\t\t\tPotest etiam evenire, ut ex ictu neque  findatur os, neque perfringatur; sed summum tamen collidatur, exaspereturque. Quod ubi incidit, radi et  satis est. Haec quamvis maxime fiunt in capite, tamen ceteris  quoque ossibus communia sunt: ut, ubicumque idem incidit, eodem remedio sit utendum. At quae fracta, fissa, forata, collisa sunt, quasdam proprias in singulis generibus, quasdam communes in pluribus curationes        requirunt: de quibus protinus dicam, initio ab eadem calvaria  accepto. Igitur, ubi ea percussa est, protinus requirendum est,  num bilem is homo vomuerit; num oculi ejus obcaecati sint;  num obmutuerit; num per nares auresve sanguis ei effluxerit; num conciderit; num sine sensu quasi dormiens jacuerit.  Haec enim non nisi osse fracto eveniunt: atque, ubi inciderunt, scire licet, necessariam, sed difficilem curationem  esse. Si vero etiam torpor accessit; si mens non constat;  si nervorum vel resolutio vel distentio sequuta est; verisimile  est, etiam cerebri membranam esse violatam: eoque in angusto magis spes est.\n\t\t\t\t\t\tAt si nihil horum sequutum est, potest etiam dubitari, an os fractum sit: et protinus considerandum est, lapide, an ligno, an ferro, an alio telo percussum sit, et hoc ipso laevi an aspero, mediocri an vastiore,  vehementer an leviter; quia quo mitior ictus fuit, eo facilius  os ei restitisse credibile est. Sed nihil tamen melius est,  quam certiore id nota explorare. Ergo, qua plaga est, demitti specillum oportet neque nimis tenue, neque acutum; ne,  quum in quosdam naturales sinus incident, opinionem fracti  ossis frustra faciat: neque nimis plenum; ne parvulae rimae  fallant.\n\t\t\t\t\t\tUbi specillum ad os venit, si nihil nisi laeve et lubricum occurrit, integrum id videri potest: si quid asperi  est, utique qua suturae non sint, fractum os esse testatur.  A suturis se deceptum esse, Hippocrates memoriae prodidit;  more scilicet magnorum virorum, et fiduciam magnarum rerum habentium.\n\t\t\t\t\t\tNam levia ingenia, quia nihil habent, nihil  sibi detrahunt: magno ingenio, multaque nihilo minus habituro, convenit etiam simplex veri erroris confessio; praecipueque in eo ministerio, quod utilitatis causa posteris traditur; ne qui decipiantur eadem ratione, qua quis ante deceptus est. Sed haec quidem alioquin memoria magni professoris, uti interponeremus, effecit.\n\t\t\t\t\t\tPotest autem sutura eo        nomine fallere, quia aeque aspera est; ut aliquis hanc esse,  etiamsi rima est, existimet eo loco, quo subesse hanc verisimile est. Ergo eo nomine decipi non oportet: sed os aperire tutissimum est. Nam neque utique certa sedes, ut supra  posui, suturarum est; et potest idem et naturaliter commissum et ictu fissum esse, juxtave aliquid fissum habere.\n\t\t\t\t\t\t  Quin etiam, ubi ictus fuit vehementior, quamvis specillo nihil invenitur, tamen aperire commodius est.  Ac si ne tum quidem rima manifesta est, inducendum super  os atramentum scriptorium est, deinde scalpro id deradendum: nigritiem enim continet, si quid fissum est. Solet etiam evenire, ut altera parte  fuerit ictus, et os altera fiderit. Itaque, si graviter aliquis percussus est, si mala indicia  sunt,  neque ea parte, qua cutis discissa est, rima reperitur; non  incommodum est,  altera considerare, num quis locus  mollior sit, et tumeat; eumque aperire: siquidem ibi fissum  os reperietur.\n\t\t\t\t\t\tNec tamen magno negotio cutis sanescit,  etiamsi frustra secta est. Os fractum, nisi si succursum est,  gravibus inflammationibus afficit, difficiliusque postea tractatur. Raro, sed aliquando tamen, evenit, ut os quidem totum  integrum maneat, intus vero ex ictu vena aliqua in cerebri  membrana rupta aliquid sanguinis mittat; isque ibi concretus  magnos dolores moveat, oculosque obcaecet. Sed fere contra id dolor est, et, eo loco cute incisa pallidum os reperitur: ideoque id quoque os excidendum est. Quacumque autem de causa curatio haec necessaria est,  si nondum satis cutis patefacta est, latius aperienda est, donec, quidquid laesum est, in conspectu sit. In quo ipso videndum est, ne quid ex ipsa membranula, quae sub cute calvariam cingit, super os relinquatur: siquidem haec scalpro  terebrisve lacerata vehementes febres cum inflammationibus  excitat. Itaque eam commodius est ex toto ab osse diduci.\n\t\t\t\t\t\tPlagam, si ex vulnere est, talem necesse est habeamus, qualem acceperimus: si manu facienda est, ea fere commodissima est, quae duabus transversis lineis litterae X figuram accipit: tum deinde a singulis procedentibus lingulis cutis subsecatur. Inter quae, si sanguis fertur, spongia subinde in        aceto tincta cohibendus est, occupandusque objectis linamentis, et caput altius excitandum. Neque id ullum metum,  nisi inter musculos, qui tempora continent, affert: sed ibi  quoque nihil tutius fit.\n\t\t\t\t\t\tIn omni vero fisso  fractove osse protinus antiquiores medici ad ferramenta veniebant, quibus id exciderent. Sed multo melius est ante  emplastra experiri, quae calvariae causa componuntur: eorumque aliquod oportet ex aceto mollitum per se super fissum fractumve os imponere: deinde super id aliquanto latius, quam vulnus est, eodem medicamento illitum linteolum, et praeterea succidam lanam aceto tinctam: tum vulnus  deligare, et quotidie resolvere;\n\t\t\t\t\t\tsimiliterque curare usque  ad diem quintum. A sexto die etiam vapore aquae calidae  per spongiam fovere: ceteraque eadem facere. Quod si caruncula increscere coeperit, et febricula aut soluta erit, aut  levior, et cupiditas cibi reverterit, satisque somni accedet,  in eodem medicamento erit perseverandum. Procedente deinde tempore emolliendum id emplastrum, adjecto cerato ex  rosa facto; quo facilius carnem producat: nam per se reprimendi vim habet.\n\t\t\t\t\t\tHac ratione saepe rimae callo quodam implentur; estque ea ossis velut cicatrix: et latius fracta ossa,  si qua inter se non cohaerebunt, eodem callo glutinantur;  estque id aliquanto melius velamentum cerebro, quam caro,  quae exciso osse increscit. Si vero sub prima curatione febris intenditur, brevesque somni, et iidem per somnia tumultuosi sunt, ulcus madet, neque alitur, et in cervicibus glandulae oriuntur, magni dolores sunt, cibique super haec fastidium increscit; tum demum ad manum scalprumque veniendum est. Duo vero sub ictu calvariae pericula sunt; ne vel findatur, vel medium desidat. Si fissum est, possunt orae esse  compressae, vel quia altera super alteram excessit; vel  etiam quia vehementer se rursus commiserunt. Ex quo evenit, ut humor ad membranam quidem descendat, exitum vero  non habeat; ac sic eam irritet, et graves inflammationes moveat. At ubi medium desedit, eamdem cerebri membranam  os urget: interdum etiam ex fractura quibusdam velut aculeis pungentibus.\n\t\t\t\t\t\tHis ita succurrendum est, ut tamen quam        minimum ex osse dematur. Ergo, si ora alteri insedit, satis  est id, quod eminet,  scalpro excidere: quo sublato,  jam rima hiat quantum curationi satis est. At si orae inter  se comprimuntur, a latere ejus, interposito digiti spatio, terebra foramen faciendum est: ab eoque scalper duabus lineis ad rimam agendus, ad similitudinem litterae V sic, ut  vertex ejus a foramine, basis a rima sit.\n\t\t\t\t\t\tQuod si rima longius patet, ab altero foramine rursus similis sinus fieri debet: ita nihil latens in eo osse cavum est, abundeque exitus  datur intus laedentibus. Ne si fractum quidem os desedit,  totum excidi necesse est: sed, sive totum perfractum est, et  ab alio ex toto recessit, sive circumpositae calvariae inhaeret exigua parte, ab eo, quod naturaliter se habet, scalpro  dividendum est.\n\t\t\t\t\t\tDeinde in eo, quod desedit, juxta rimam,  quam fecimus, foramina addenda sunt, si in angusto noxa  est, duo; si latius patet, tria; septaque eorum excidenda; et  tum scalper utrimque ad rimam agendus sic, ut lunatum sinum faciat, imaque pars ejus intus ad fracturam, cornua ad  os integrum spectent. Deinde, si qua labant, et ex facili  removeri possunt,  ad id facto colligenda sunt, maximeque ea, quae acuta membranam infestant:\n\t\t\t\t\t\tsi id ex facili  fieri non potest, subjicienda lamina est, quam custodem ejus  membranae esse proposui (p. 332, 1. 910); et super eam,  quidquid spinosum est, et intus eminet, excidendum est: eademque lamina, quidquid deorsum insedit, attollendum. Hoc  genus curationis efficit, ut, qua parte fracta ossa tamen inhaerent, solidentur: qua parte abrupta sunt, sine ullo tormento  sub medicamentis tempore excidant; spatiumque inter haec  satis illis magnum ad extrahendam saniem relinquatur; plusque in osse propugnaculi cerebrum habeat, quam habiturum  fuit, eo exciso.\n\t\t\t\t\t\tHis factis, ea membrana acri aceto respergenda  est; ut, sive aliquid sanguinis ex ea profluit, cohibeatur, sive  intus concretus cruor remanet, discutiatur: tum idem medicamentum eodem modo, qui supra positus est,mollitum, ipsi  membranae imponendum est: ceteraque eodem modo facienda sunt quae ad linteolum illitum, et lanam succidam  pertinent: collocandusque is loco tepido; et curandum quotidie vulnus; bis etiam aestate.\n\t\t\t\t\t\tQuod si membrana per        inflammationem intumuerit, infundenda erit rosa tepida: si  usque eo tumebit ut super ossa quoque emineat, coercebit  eam bene trita lenticula, vel folia vitis contrita et cum recenti vel butyro vel adipe anserina mixta; cervixque molliri debebit liquido cerato ex irino facto. Ac si parum pura  membrana videbitur, par modus ejus emplastri et mellis miscendus erit: idque superinfundendum: ejusque continendi causa  unum aut alterum linamentum injiciendum, et super linteolo,  cui emplastrum illitum sit, contegendum. Ubi pura membrana est, eadem ratione adjiciendum emplastro ceratum, ut  carnem producat.\n\t\t\t\t\t\tQuod ad abstinentiam vero, et primos ulterioresque cibos potionesque pertinet, eadem, quae in vulneribus praecepi, servanda sunt, eo magis, quo periculosius  haec pars afficitur. Quin etiam, quum jam non solum sustineri, sed ali quoque cibis oportebit, tamen erunt vitanda  quaecumque mandenda sunt: item fumus, et quidquid excitat sternutamentum. Spem vero certam faciunt membrana  mobilis ac sui coloris, caro increscens rubicunda,   motus maxillae atque cervicis.\n\t\t\t\t\t\tMala signa sunt, membrana  immobilis, nigra, vel livida, vel aliter coloris corrupti, dementia, acris vomitus, nervorum vel resolutio vel distentio,  caro livida, maxillarum rigor, atque cervicis. Cetera, quae  ad somnum, cibi desiderium, febrem, puris colorem attinent, eadem quae in ceteris vulneribus vel salutaria, vel  mortifera sunt. Ubi bene res cedit, incipit ab ipsa membrana; vel si os eo loco duplex est, inde quoque caro increscere; eaque id, quod inter ossa vacuum est, replet:  nonnumquam etiam super calvariam excrescit.\n\t\t\t\t\t\t  Quod si incidit, inspergenda squama aeris est, ut id reprimat et cohibeat: eaque superdanda, quae ad cicatricem perducant.  omnibusque ea locis commode inducitur, excepta frontis ea  parte, quae paulum super id est, quod inter supercilia est.  Ibi enim vix fieri potest, ut non per omnem aetatem sit exulceratio: quae linteolo medicamentum habente contegenda  est. Illa utique, capite fracto, servanda sunt, ut, donec jam  valida cicatrix sit, vitentur sol, venus, frequens balneum,  major vini modus. In naribus vero et os, et  frangi solet; et quidem modo adversa, modo a latere. Si adversa fracta sunt,  alterumve ex his, nares desidunt,  spiritus trahitur. Si a latere os fractum est, is locus cavus est: si cartilago, in alteram partem nares declinantur. Quidquid in cartilagine incidit, excitanda ea leniter est, aut subjecto specillo, aut duobus digitis utrimque compressis: deinde in longitudinem implicata linamenta, et molli pellicula cincta circumsutaque intus adigenda sunt; aut eodem modo compositum aliquid ex arido penicillo; aut grandis pinna, gummi,  vel fabrili glutine illita, et molli pellicula circumdata, quae  desidere cartilaginem non sinat.\n\t\t\t\t\t\tSed, si adversa ea fracta est, aequaliter utraque naris implenda est: si a latere, crassius esse debet ab ea parte, in  quam nasus jacet, ab altera tenuius id, quod inseritur. Extrinsecus autem circumdanda habena est mollis, media illita  mixtis inter se simila et turis fuligine: eaque ultra aures ducenda, et fronti duobus capitibus agglutinanda est.  Id enim corpori quasi gluten inhaerescit, et quum induruit,  nares commode continet.\n\t\t\t\t\t\tSin quod intus inditum est laedit,  sicut maxime fit, ubi interior cartilage perfracta est, excitatae nares eadem tantummodo habena continendae sunt  deinde post  dies id ipsum demendum est. Resolvitur autem aqua calida; eaque tum is locus quotidie fovendus  est. Sin os fractum est,id quoque digitis in suam sedem reponendum est, atque ubi adversum id ictum est, utraque naris implenda est; ubi a latere, ea in quam os impulsum est:\n\t\t\t\t\t\timponendumque ceratum, et paulo vehementius deligandum est; quia  callus eo loco non ad sanitatem tantummodo, sed etiam ad  tumorem increscit; a tertio die fovendum id aqua calida est  tantoque magis, quanto propius esse sanitati debet. Quod  si plura erunt fragmenta, nihilo minus singula in suas sedes  digitis erunt compellenda; imponendaque extrinsecus eadem  habena, et super eam ceratum; neque ultra fascia adhibenda  est. At si\n\t\t\t\t\t\tquod fragmentum undique resolutum cum ceteris        non glutinabitur, intelligetur quidem ex humore, qui multus  ex vulnere feretur;  vero extrahetur: finitisque inflammationibus, imponetur aliquid medicamentum ex iis, quae  leniter reprimunt.\n\t\t\t\t\t\tPejus est ubi aut ossi aut cartilagini fractae cutis quoque vulnus accessit. Id admodum raro fit. Si  incidit, illa quidem nihilo minus eadem ratione in suas sedes  excitanda sunt: cuti vero superimponendum emplastrum aliquod ex iis, quae recentibus vulneribus accommodata sunt: sed insuper nullo vinculo deligandum  est. In aure quoque interdum rumpitur . Quod si incidit,  pus oriatur, imponendum glutinans medicamentum est: saepe enim suppurationem prohibet,  et aurem confirmat. Illud et in hac et in naribus ignorari non  oportet; non quidem cartilaginem ipsam glutinari, circa tamen carnem increscere, solidarique eum locum. Itaque, si  cum cute cartilago rupta est, cutis utrimque suitur. Nunc  autem de ea dico, quae, cute integra, frangitur.\n\t\t\t\t\t\tIn ea vero  si jam pus natum est, aperienda altera parte cutis, et ipsa  cartilage contra lunata plaga excidenda est): deinde utendum est medicamento leniter supprimente, quale lycium est  aqua dilutum, donec sanguis fluere desinat: tum imponendum linteolum cum emplastro sic, ut pingue omne vitetur; et  a parte posteriore lana mollis auri subjicienda est, quae,  quod est inter hanc et caput, compleat: tum ea leniter deliganda est; et a tertio die vapore, ut in naribus posui,  fovenda. Atque in his quoque generibus abstinentia primi  temporis necessaria est, donec inflammatio finiatur. Ab his ad maxillam venturus, indicanda quaedam puto  communiter ad omnia ossa pertinentia, ne saepius eadem dicenda sint. Omne igitur os modo rectum, ut lignum in longitudinem finditur; modo frangitur transversum; interdum  obliquum; atque id ipsum nonnumquam retusa habet capita,  nonnumquam acuta; quod genus pessimum est; quia neque  facile committuntur, quae nulli retuso innituntur, et carnem  vulnerant, interdum nervum quoque, aut musculum. Quin  etiam aliquando plura fragmenta fiunt.\n\t\t\t\t\t\tSed in aliis quidem  ossibus ex toto saepe fragmentum a fragmento recedit: maxillae vero semper aliqua parte, etiam vexata ossa inter se  cohaerent. Igitur inprimis digitis duobus utrimque prementibus, et ab ore et ab cute, omnia ossa in suam sedem compellenda sunt. Deinde, si maxilla transversa fracta est; sub  quo casu fere dens super proximum dentem excedit; ubi ea  in suam sedem collocata est, duo proximi dentes, aut, si hi  labant, ulteriores inter se seta deligandi sunt.\n\t\t\t\t\t\tId in alio genere fracturae supervacuum est: cetera eadem facienda sunt. Nam linteolum duplex, madens  vino et oleo, superinjiciendum cum eadem simila et eadem  turis fuligine est (vid. cap. 5); deinde aut fascia, aut mollis habena, media in longitudinem incisa, ut utrimque mentum complectatur, et inde capita ejus super caput adducta  ibi deligentur.\n\t\t\t\t\t\tIllud quoque ad omnia ossa pertinens dictum  erit; famem primum esse necessariam: deinde a die tertio  humidum cibum: sublata inflammatione, paulo pleniorem,  eumque, qui carnem alat: vinum per omne tempus esse ; deinde tertio die resolvi debere; foveri per spongiam  vapore aquae calidae; eademque, quae primo fuerunt, superdari: idem die quinto fieri, et donec inflammatio finiatur; quae vel nono die, vel septimo fere solvitur;\n\t\t\t\t\t\tea sublata, rursus ossa esse tractanda, ut, si quod fragmentum loco suo non est, reponatur: neque id esse solvendum,  nisi duae partes ejus temporis, intra quod quaeque ossa confervent transierint. Fere vero inter quartum decimum et        unum et vicesimum diem sanescunt maxilla, malae, jugulum,  pectus, latum os scapularum, costae, spina, coxarum os,  tali, calx, manus, planta: inter vicesimum et tricesimum crura, brachiaque: inter septimum et vicesimum et  quadragesimum humeri et femina.\n\t\t\t\t\t\t  Sed de maxilla illud quoque adjiciendum est, quod humidus cibus diu assumendus  est: atque etiam, quum tempus processit, in lagano similibusque aliis perseverandum est, donec ex toto maxillam callus firmarit. Itemque, utique primis diebus, habendum silentium. Jugulum vero, si transversum fractum est, nonnumquam per se rursus recte coit, et, nisi movetur, sanari sine  vinctura potest: nonnumquam vero, maximeque ubi motum  est, elabitur; fereque id, quod a pectore est, super id, quod  ab humero est, in posteriorem partem inclinatur). Cujus ea ratio est, quod per se non movetur, sed cum humeri motu consentit; itaque, eo subsistente,  subit humerus agitatus. Raro vero admodum in priorem  partem jugulum inclinatur); adeo ut magni professores  numquam se vidisse memoriae mandarint.\n\t\t\t\t\t\tSed locuples tamen ejus rei auctor Hippocrates est. Verum, ut dissimilis uterque casus est, sic quaedam dissimilia  requirit. Ubi ad scapulas jugulum tendit, simul dextra manu  plana propellendus in posteriorem partem humerus est, et  illud in priorem attrahendum. Ubi ad pectus conversum est,  ipsum quidem retro dandum, humerus autem in priorem        partem adducendus est: ac, si is inferior est, non id, quod a pectore est, deprimendum est, quia immobile est,\n\t\t\t\t\t\tsed humerus ipse attollendus: si casu superior  est, id, quod a pectore est, implendum lana, et humerus ad  pectus deligandus est. Si acuta fragmenta sunt, incidi contra cutis debet; ex ossibus  ea, quae carnem vulnerant, praecidenda; tum retusa ossa  committenda sunt; si quod ab aliqua parte eminet, opponendum ei triplex linteolum est, in vino et oleo tinctum. Si plura  fragmenta sunt, excipienda sunt ex ferula facto canaliculo,  eodemque intus incerato, ne fascia diducatur.\n\t\t\t\t\t\tQuae jugulo composito circumdanda est saepius potius quam valentius:  quod ipsum quoque in omnibus ossibus fractis perpetuum  est. A dextro vero jugulo, si id fractum est, ad alam sinistram; a sinistro ad dextram, rursusque sub ala sana fascia  dari debet: post haec, si jugulum ad scapulas inclinatum est,  brachium ad latus; si in partem priorem, ad cervicem deligandum est: supinusque homo collocandus. Cetera eadem  facienda, quae supra comprehensa sunt. Sunt vero plura ossa fere immobilia, vel dura, vel cartilaginosa, quae vel franguntur, vel forantur, vel colliduntur,  vel finduntur; ut malae, pectus, latum os scapularum, costae,  spina, coxarum os, tali, calx, manus, planta.  Horum omnium eadem curatio est.\n\t\t\t\t\t\tSi supra vulnus est, id  suis medicamentis nutriendum est: quo sanescente, rimas  quoque ossis, aut, si quod foramen est, callus implet. Si  cutis integra est, et os laesum esse ex dolore colligimus,  nihil aliud, quam quiescendum; imponendumque ceratum  est, et leniter deligandum,  sanitate ossis dolor finiatur. Proprie tamen quaedam de costa dicenda sunt; quia  juxta viscera est, gravioribusque periculis is locus expositus est. Haec quoque igitur interdum sic finditur, ut ne summum quidem os, sed interior pars ejus, quae rara est,        laedatur: interdum sic, ut eam totam is casus perruperit. Si  tota fracta non est, nec sanguis expuitur, nec febricula sequitur, nec quidquam suppurat, nisi admodum raro, nec dolor magnus est; tactu tamen is locus leviter indolescit.\n\t\t\t\t\t\tSed abunde est eadem, quae supra scripta  sunt, facere; et a media fascia incipere deligare, ne in  alterutram partem haec cutem inclinet: ab uno vero et vicesimo die, quo utique os esse debet glutinatum, id agendum  cibis uberioribus est, ut corpus quam plenissimum fiat, quo  melius os vestiat; quod illo loco tenerum adhuc injuriae sub  tenui cute expositum est.\n\t\t\t\t\t\tPer omne autem tempus curationis vitandus clamor, sermo quoque multus, ira, motus vehementior corporis, fumus, pulvis, et quidquid vel tussim  vel sternutamentum movet: ne spiritum quidem magnopere  continere expedit. At si tota costa perfracta est, casus asperior est: nam et graves inflammationes, et febris, et suppuratio, et saepe vitae periculum sequitur.\n\t\t\t\t\t\tErgo, si vires  patiuntur, ab eo brachio, quod super eam costam est, sanguis mittendus est: si non patiuntur, alvus tamen sine ullo  acri ducenda est; diutiusque inedia pugnandum. Panis vero  ante septimum diem non assumendus; sed una sorbitione vivendum: imponendumque ei loco ceratum ex irino\n\t\t\t\t\t\tfactum, cui cocta quoque resina adjecta sit; aut  Polyarchi\n\t\t\t\t\t\tmalagma; aut panni ex vino et rosa et  oleo; superque imponenda lana succida mollis, et duae fasciae  a mediis orsae, minimeque adstrictae:\n\t\t\t\t\t\tmulto vero magis omnia  vitanda, quae supra posui; adeo ut ne spiritus quidem saepius movendus sit. Quod si tussis infestabit, potio sumenda  erit vel ex trixagine, vel ex ruta, vel ex stoechade, vel ex  cumino et pipere. Gravioribus vero doloribus urgentibus,  cataplasma imponi quoque conveniet vel ex lolio, vel ex hordeo, cui pinguis.fici tertia pars sit adjecta. Et id quidem interdiu superjacebit: noctu vero idem aut ceratum, aut malagma, aut panni; quia potest cataplasma decidere.\n\t\t\t\t\t\tErgo  quotidie quoque resolvetur,  jam cerato aut malagmate  possimus esse contenti. Et decem quidem diebus extenuabitur fame corpus: ab undecimo vero ali incipiet; ideoque  etiam laxior, quam primo, fascia circumligabitur. Fereque        ea curatio ad quadragesimum diem perveniet. Quod si metus erit suppurationis, plus malagma, quam ceratum ad digerendum proficiet.\n\t\t\t\t\t\tSi suppuratio vicerit, neque per quae supra scripta sunt, discuti potuerit; omnis mora vitanda erit,  ne os infra vitietur: sed, qua parte maxime tumebit, demittendum erit candens ferramentum, donec ad pus perveniat;  idque effundendum. Si nusquam caput se ostendet, ubi maxime pus subsit sic intelligemus: creta cimolia totum locum  illinemus, et siccari patiemur: quo loco maxime humor in  ea perseverabit, ibi pus proximum erit; eoque uri debebit.\n\t\t\t\t\t\tSi latius aliquid abscedet, duobus aut tribus locis erit perforandum; demittendumque linamentum, aut aliquid ex penicillo, quod summum lino sit devinctum, ut facile educatur.  Reliqua eadem, quae in ceteris adustis, facienda sunt. Ubi  purum erit ulcus, ali corpus debebit, ne tabes, perniciosa futura, id malum subsequatur. Nonnumquam etiam, levius ipso  osse affecto, et inter initia neglecto, non pus, sed humor  quidam mucis similis intus coit; mollescitque contra cutis:  in qua simili ustione utendum est. In spina quoque est, quod proprie notemus. Nam si  id, quod ex vertebra excedit, aliquo modo fractum est, locus quidem concavus fit; punctiones autem in eo sentiuntur;  quia necesse est ea fragmenta spinosa esse, quo fit, ut homo  in  partem subinde nitatur. Haec noscendae rei  causa sunt. Medicamentis vero iisdem opus est, quae prima  parte hujus capitis exposita sunt. Similes rursus ex magna parte casus curationesque  sunt humeri et femoris: communia etiam quaedam humeris,  brachiis, feminibus, cruribus, digitis. Siquidem ea minime  periculose media franguntur: quo propior fractura capiti vel  superiori vel inferiori est, eo pejor est: nam et majores dolores adfert, et difficilius curatur. Ea maxime tolerabilis est        simplex, transversa: pejor ubi obliqua, atque ubi multa fragmenta: pessima, ubi eadem acuta sunt.\n\t\t\t\t\t\tNonnumquam autem  fracta in his ossa in suis sedibus remanent: multo saepius  excidunt, aliudque super aliud effertur: idque ante omnia  considerari debet; et sunt notae certae. Si suis sedibus sunt,  mota resonant, punctionisque sensum repraesentant; tactu  inaequalia sunt. Si vero non adversa, sed obliqua junguntur, quod fit ubi loco suo non sunt, membrum id altero brevius est, et\n\t\t\t\t\t\tmusculi ejus tument. Ergo, si hoc deprehensum est, protinus id membrum oportet extendere: nam nervi  musculique, intenti per ossa, contrahuntur; neque in suun  cum veniunt, nisi illos per vim aliquis intendit. Rursus, si  primis diebus id omissum est, inflammatio oritur; sub qua et  difficile et periculose vis nervis adhibetur: nam distentio  nervorum, vel cancer sequitur; vel certe, ut mitissime agatur, pus. Itaque, si ante reposita ossa non sunt, postea reponenda sunt.\n\t\t\t\t\t\tIntendere autem digitum, vel aliud quoque  membrum, si adhuc tenerum est, etiam unus homo potest;  quum alteram partem dextra, alteram sinistra prehendit. Valentius membrum duobus eget, qui in diversa contendant.  Si firmiores nervi sunt, ut in viris robustis, maximeque eorum feminibus et cruribus, habenis quoque, vel linteis fasciis utrimque capita articulorum deliganda, et per plures in  diversa ducenda sunt.\n\t\t\t\t\t\tUbi paulo longius quam naturaliter  esse debet, membrum vis fecit, tum demum ossa manibus  in suam sedem compellenda sunt: indiciumque ossis repositi est dolor sublatus, et membrum alteri aequatum. Involvendum duplicibus triplicibusve pannis in vino et oleo tinctis; quos linteos esse, commodius est. Fere vero fasciis  sex opus est: prima brevissima, quae circa fracturam ter voluta sursum versum feratur, et quasi in cochleam serpat;  satisque est eam ter hoc quoque modo circuire:\n\t\t\t\t\t\taltera dimidio longiore; eaque, si qua parte os  eminet, ab ea; si totum aequale est, undelibet super fracturam debet incipere, priori adversa, deorsumque tendere;  atque iterum ad fracturam reversa, in superiore parte ultra  priorem fasciam desinere. Super has injiciendum latiore linteo ceratum est, quod eas contineat.\n\t\t\t\t\t\tAc, si qua parte os        eminet, triplex ea pannus objiciendus, eodem vino et oleo  madens.\n\t\t\t\t\t\tHaec tertia fascia comprehendenda sunt, quartaque  sic, ut semper insequens priori adversa sit, et tertia tantum  in inferiore parte, tres in superiore finiantur: quia satius est  saepius circuire, quam adstringi: siquidem id, quod adstrictum est, alienatur, et cancro opportunum est. Articulum  autem quam minime vincire opus est:\n\t\t\t\t\t\tsed, si juxta hunc os  fractum est, necesse est.\n\t\t\t\t\t\tDeligatum vero membrum in diem  tertium continendum est: eaque vinctura talis esse debet, ut  primo die nihil offenderit, non tamen laxa visa sit; secundo  laxior; tertio jam paene resoluta. Ergo tum rursum id membrum deligandum, adjiciendaque prioribus quinta fascia est:  iterumque quinto die resolvendum est, et sex fasciis involvendum sic, ut tertia et quinta infra, ceterae supra finiantur.  Quotiescumque autem solvitur membrum, calida aqua fovendum est. Sed, si juxta articulum fractura est, diu instillandum vinum est, exigua parte olei adjecta; eademque omnia  facienda, donec adeo inflammatio solvatur, et tenuius quoque, quam ex consuetudine, id membrum fiat: quod si septimus dies non dedit, certe nonus exhibet: tum facillime ossa  tractantur. Rursus ergo, si parum commissa sunt, committi  debent: si qua fragmenta eminent, in suas sedes reponenda  sunt:\n\t\t\t\t\t\tdeinde eodem modo membrum deligandum, ferulaeque  super accommodandae sunt, quae fissae circumpositaeque  ossa in sua sede contineant: et in quam partem fractura inclinat, ab ea latior valentiorque ferula imponenda est. Easque omnes circa articulum esse oportet resimas, ne hunc  laedant; Nec ultra adstringi, quam ut ossa contineant: et  quum spatio laxentur, tertio quoque die paulum habenis suis  :\n\t\t\t\t\t\tac, si nulla prurigo, nullus dolor est, sic manere,  duae partes ejus temporis, quo quodque os  confervet, compleantur: postea levius aqua calida fovere,  quia primo digeri materiam opus est, tum evocari. Ergo cerato quoque liquido id leniter est ungendum, perfricandaque summa cutis est; laxiusque id deligandum, et tertio quoque die solvendum sic, ut, remota calida aqua, cetera eadem fiant; tantummodo singulae fasciae, quoties resolutae  fuerint, subtrahantur. Haec communia sunt: illa propria. Siquidem humerus fractus non sic, ut membrum aliud, intenditur): sed homo  collocatur alto sedili, medicus autem humiliore adversus. Una fascia, brachium amplexa, ex cervice ipsius,  id sustinet: altera, ab altera parte super caput  data, ibi accipit nodum: tertia\n\t\t\t\t\t\tvincto imo humero  deorsum demittitur, ibi quoque capitibus ejus inter se vinctis.\n\t\t\t\t\t\tDeinde ab occipitio ipsius minister sub ea fascia, quam  secundo loco posui, porrecto, si dexter humerus ducendus  est, dextro, si sinister, sinistro brachio, demissum inter femina ejus baculum\n\t\t\t\t\t\ttenet: medicus super eam fasciam, de qua tertio loco dixi, plantam injicit dextram, si  sinister; sinistram, si dexter humerus curatur; simulque alteram fasciam minister attollit, alteram premit medicus: quo  fit, ut leniter humerus extendatur.\n\t\t\t\t\t\tFasciis vero, si medium  aut imum os fractum est, brevioribus opus est; si summum,  longioribus: ut ab eo sub altera quoque ala per pectus et  scapulas porrigantur. Protinus vero brachium, quum deligatur, sic inclinandum est; idque efficit, ut ante fascias        quoque sic figurandum sit; ne postea suspensum aliter atque  quum deligabatur, humerum inclinet.  Brachioque suspenso, ipse quoque humerus ad latus leniter  deligandus est: per quae fit, ut minime moveatur: ideoque  ossa sic se habeant, ut aliquis composuit.\n\t\t\t\t\t\tQuum ad ferulas  ventum est, extrinsecus esse earum longissimae debent; a  lacerto breviores: sub ala brevissimae: saepiusque eae resolvendae sunt, ubi in vicinia cubiti humerus fractus est; ne  ibi nervi rigescant, et inutile brachium efficiant. Quoties  solutae sunt, fractura manu continenda; cubitus aqua calida  fovendus, et molli cerato perfricandus; ferulaeque vel omnino  non imponendae contra eminentia cubiti, vel aliquanto breviores sunt. At si brachium fractum est, in primis considerandum  est, alterum os, an utrumque comminutum sit:  non quo alia in ejusmodi casu curatio sit admovenda; sed  primum, ut valentius extendatur, si utrumque os fractum  est; quia necesse est minus nervos contrahi altero osse integro, eosque intendente; deinde, ut curiosius omnia in continendis ossibus fiant, si neutrum alteri auxilio est.\n\t\t\t\t\t\tNam,  ubi alterum integrum est, plus opis in eo, quam in fasciis  ferulisque est. Deligari autem brachium debet paulum pollice  ad pectus inclinato; siquidem is maxime brachii naturalis habitus est: idque involutum mitella commodissime excipitur;  quae latitudine ipsi brachio, perangustis capitibus collo injicitur: atque ita commode brachium ex cervice suspensum est.  Idque paulum supra cubiti alterius regionem pendere oportet. Quod si ex summo cubito quid fractum sit, glutinare id  vinciendo alienum est: fit enim brachium immobile. At si nihil  aliud quam dolori occursum est, idem, qui fuit, ejus usus est. In crure aeque ad rem pertinet, alterum saltem os  integrum manere. Commune vero ei femorique est, quod,  ubi deligatum est, in canalem conjiciendum est. Is canalis  et inferiore parte foramina habere debet, per quae, si quis  humor excesserit, descendat: et a planta moram, quae simul et sustineat eam, et delabi non patiatur; et a lateribus  cava, per quae loris datis, morae quaedam crus femurque,  ut collocatum est, detineant.\n\t\t\t\t\t\tEsse etiam is debet a planta,        si crus fractum est, circa poplitem; si femur, usque ad coxam; si juxta superius caput femoris sic, ut ipsa quoque ei  coxa insit. Neque tamen ignorari oportet, si femur fractum  est, fieri brevius; quia numquam in antiquum statum revertitur;  summisque digitis postea cruris ejus insisti: sed multo tamen  foedior debilitas est, ubi fortunae negligentia quoque accessit. Digitum satis est ad unum surculum post inflammationem deligari. His proprie ad singula membra pertinentibus, rursus  illa communia sunt: primis diebus fames; deinde ,\n\t\t\t\t\t\tquum  jam increscere callum oportet, liberalius alimentum; longa  a vino abstinentia; fomentum aquae calidae, dum inflammatio est, liberale; quum ea desiit, modicum: tum etiam longior ulterioribus e liquido cerato membris, et mollis tamen  unctio. Neque protinus exercendum id membrum, sed paulatim ad antiquos usus reducendum est.\n\t\t\t\t\t\tGravius aliquanto  est, quum ossis fracturae carnis quoque vulnus accessit; maximeque si id musculi femoris aut humeri senserunt: nam ct  inflammationes multo graviores, et  cancros habent. Ac femur quidem, si ossa inter se recesserunt, fere  praecidi necesse est. Humerus quoque in periculum venit; sed facilius conservatur. Quibus periculis etiam magis  id expositum, quod juxta ipsos articulos ictum est.\n\t\t\t\t\t\tCuriosius igitur agendum est; et musculus quidem per mediam  plagam transversus praecidendus: sanguis vero, si parum  fluxit, mittendus: corpus inedia extenuandum. Ac reliqua  quidem membra lentius intendenda, et lenius in iis ossa in  suam sedem reponenda sunt: in his vero neque intendi nervos, neque ossa tractari, satis expedit: ipsique homini permittendum est, ut sic ea collocata habeat, quemadmodum  minime laedunt.\n\t\t\t\t\t\tOmnibus autem his vulneribus imponendum  primo linamentum est, vino madens, cui rosae paulum admodum adjectum sit. Deligandaque fasciis sunt aliquanto laxioribus quam si ea plaga non esset; quanto  facilius et alienari et occupari cancro vulnus potest: numero  potius fasciarum id agendum est, ut laxae quoque aeque contineant.\n\t\t\t\t\t\tQuod in femore humeroque sic fiet, si ossa forte  recte concurrerint: sin aliter se habebunt, eatenus        circumdari fascia debebit, ut impositum medicamentum contineat.  Cetera eadem, quae supra scripsi, facienda sunt: praeterquam quod neque ferulis, neque canalibus, inter quae vulnus sanescere non potest, sed pluribus tantummodo et laxioribus fasciis opus est:\n\t\t\t\t\t\tingerendumque subinde in eas est  calidum oleum, et vinum; magisque in primo fame utendum;  vulnus calida aqua fovendum; frigusque omni ratione vitandum; et transeundum ad medicamenta, quae puri movendo  sunt: majorque vulneri, quam ossi cura adhibenda. Ergo  quotidie solvendum nutriendumque est. Inter quae si quod  parvulum fragmentum ossis eminet, id, si retusum est, in  suam sedem dandum: si acutum, ante acumen ejus; si longius est, praecidendum; si brevius, limandum, et utrumque  scalpro laevandum: tum ipsum recondendum est:\n\t\t\t\t\t\tac, si id  manus facere non potest, vulsella, quali fabri utuntur, injicienda est recte se habenti capiti ab ea parte, qua sima est;  ut ea parte qua gibba est, eminens os in suam sedem compellat. Si id majus est, membranulisque cingitur, sinere  oportet eas sub medicamentis resolvi, idque os, ubi jam nudatum est, abscindere; quod maturius scilicet faciendum est:  potestque ea ratione et os coire, et vulnus sanescere: illud  suo tempore; hoc, prout se habet.\n\t\t\t\t\t\tNonnumquam etiam in  magno vulnere evenit, ut fragmenta quaedam velut emoriantur, neque  ceteris coeant: quod hic quoque ex modo  fluentis humoris colligitur. Quo magis necessarium est, saepius vulnus resolvere, atque nutrire. Sequitur vero, ut id os  per se post aliquot dies excidat. Quum tam misera antea  conditio vulneris sit, tamen id interdum manus diutiusque facit; saepe enim integra cute os abrumpitur, protinusque prurigo et dolor oritur. Quod solvere, si accidit, maturius oportet, et fovere aqua; per aestatem, frigida; per hiemem, egelida: deinde ceratum murteum imponere. Interdum fractura  quibusdam velut aculeis carnem vexat. Quo a prurigine et  punctionibus cognito, aperire id medicus, eosque aculeos  praecidere necesse habet. Reliqua vero curatio in utroque  hoc casu eadem est, quae ubi plagam ictus protinus intulit.\n\t\t\t\t\t\tPuro jam ulcere, cibis hic quoque utendum est carnem producentibus. Si brevius adhuc membrum est, et ossa loco        suo non sunt, paxillus tenuis quam laevissimi generis inter  ea demitti debet sic, ut capite paulum supra ulcus emineat;  isque quotidie plenior adigendus est, done par id membrum  alteri fiat. Tum paxillus removendus; vulnus sanandum est;  cicatrix inducta fovenda frigida aqua est, in qua myrtus, hedera, aliaeve similes verbenae decoctae sint, illinendumque  medicamentum est, quod siccet: et magis etiam hic quiescendum, donec id membrum confirmetur.\n\t\t\t\t\t\tSi quando vero  ossa non , quia saepe soluta, saepe mota sunt,  oin aperto deinde curatio est: possunt enim coire. Si vetustas occupavit, membrum extendendum est; ossa inter se  manu dividenda, ut concurrendo exasperentur, et si, quid  pingue est, eradatur, totumque id quasi recens fiat: magna  tamen cura habita, ne nervi musculive laedantur.\n\t\t\t\t\t\tTum vino  fovendum est, in quo malicorium decoctum sit; imponendumque id ipsum ovi albo mixtum: tertio die resolvendum, fovendumque aqua in qua verbenae, de quibus supra dixi,   sint: quinto die idem faciendum, ferulaeque circumdandae: cetera, et ante, et post, eadem facienda, quae supra scripsi.\n\t\t\t\t\t\tSolent tamen interdum transversa inter se ossa  confervere: eoque et brevius membrum, et indecorum fit;  et, si capita acutiora sunt, assiduae punctiones sentiuntur.  Ob quam causam frangi rursus ossa et dirigi debent. Id hoc  >modo fit. Calida aqua multa membrum id fovetur, et ex  cerato liquido perfricatur, intenditurque; inter haec medicus  pertractans ossa, ut adhuc tenero callo, manibus ea diducit,  compellitque id quod eminet in suam sedem: et, si parum valuit, ab ea parte, in quam os se inclinat, involutam lana regulam objicit; atque ita deligando, assuescere iterum vetustae sedi cogit. Nonnumquam autem recte quidem ossa coierunt, superincrevit vero nimius callus; ideoque locus is intumuit.\n\t\t\t\t\t\tQuod ubi incidit, diu leniterque id membrum perfricandum est ex oleo et sale et nitro; multaque aqua calida  salsa fovendum; et imponendum malagma, quod digerat; adstrictiusque alligandum; , et praeterea vomitu  utendum: per quae cum carne callus quoque extenuatur.  Confertque aliquid sinapi cum ficu in alterum membrum impositum, done id paulum erodat, eoque evocet materiam.        Ubi is tumor extenuatus est, rursus ad ordinem vitae revertendum est. Ac de fractis quidem ossibus hactenus dictum sit. Moventur autem ea sedibus suis duobus modis; nam modo,quae  juncta sunt inter se dehiscunt; ut quum latum scapularum os  ab humero recedit; et in brachio radius a cubito; et in crure  tibia a sura; et interdum a saltu calcis os a talo, quod raro  tamen fit; modo articuli suis sedibus excidunt. Ante de prioribus dicam.\n\t\t\t\t\t\tQuorum ubi aliquid incidit, protinus is locus cavus est, depressusque digitus sinum invenit: deinde gravis inflammatio oritur; atque in talis praecipue: siquidem febres  quoque, et cancros, et nervorum vel distentiones, vel rigores, qui caput scapulis annectunt, movere consuevit. Quorum vitandorum causa facienda eadem sunt, quae in ossibus  mobilibus laesis proposita sunt; ut dolor tumorque per ea  tollantur. Nam diducta ossa numquam rursus inter se junguntur; et, ut aliquid decoris eo loco, sic nihil usus amittitur.\n\t\t\t\t\t\tMaxilla vero, et vertebra, omnesque articuli, quum  validis nervis comprehendantur, excidunt aut vi expulsi, aut  aliquo casu nervis vel ruptis, vel infirmatis; faciliusque in  pueris et adolescentulis, quam in robustioribus. Hique elabuntur in priorem [et in posteriorem, in interiorem] et in exteriorem partem; quidam omnibus modis, quidam certis:  suntque quaedam communia omnium signa, quaedam propria  cujusque. Siquidem semper ea parte tumor est, in quam os  prorumpit; ea sinus, a qua recessit.\n\t\t\t\t\t\tEt haec quidem in omnibus deprehenduntur: alia vero in singulis; quae simul atque de quoque dicam, proponenda erunt. Sed ut excidere  omnes articuli possunt, sic non omnes reponuntur. Caput  enim numquam compellitur, neque in spina vertebra, neque  ea maxilla, quae, utraque parte prolapsa, antequam reponeretur, inflammationem movit. Rursum, qui nervorum vitio  prolapsi sunt, compulsi quoque in suas sedes iterum excidunt.        Ac quibus in pueritia exciderunt, neque repositi sunt, minus quam ceteri crescunt.\n\t\t\t\t\t\tOmniumque, quae loco suo non  sunt, caro emacrescit, magisque in proximo membro, quam  in ulteriore: ut, puta, si humerus loco suo non est, major in eo ipso fit, quam in brachio; major in hoc, quam in  manu, macies.\n\t\t\t\t\t\tTum pro sedibus, et pro casibus, qui inciderunt, aut major aut minor usus ejus membri relinquitur:  quoque in eo plus usus superest, eo minus id extenuatur.  Quidquid autem loco suo motum est, ante inflammationem  reponendum est. Si illa occupavit, dum conquiescat, non lacessendum est: ubi finita est, tentandum est in iis membris,  quae id patiuntur. Multum autem eo confert et corporis et  nervorum habitus;\n\t\t\t\t\t\tnam, si corpus tenue, si humidum est,  si nervi infirmi, expeditius os reponitur: sed et primo facilius excidit, et postea minus fideliter continetur. Quae contraria his sunt, melius continent: sed id, quod expulsum est,  difficulter admittunt. Oportet autem ipsam inflammationem  levare, super succida lana ex aceto imposita: a cibo, si valentioris articuli casus est, triduo: interdum etiam quinque  diebus abstinere: bibere aquam calidam, dum sitim finiat:  curiosiusque haec facere, iis ossibus motis, quae validis plenisque musculis continentur: si vero etiam febris accessit,  multo magis;\n\t\t\t\t\t\tdeinde ex die quinto fovere aqua calida, remotaque lana, ceratum imponere ex cyprino factum, nitro  quoque adjecto,  omnis inflammatio finiatur;  frictionem ei membro adhibere; cibis uti bonis; vino modice:  jamque ad usus quoque suos id membrum promovere; quia  motus, ut in dolore pestifer, sic alias saluberrimus corpori  est. Haec communia sunt; nunc de singulis dicam. Maxilla in priorem partem propellitur; sed modo altera  parte, modo utraque. Si altera, in contrariam partem ipsa  mentumque inclinatur: dentes paribus non respondent; sed  sub iis, qui secant, canini sunt.  At si utraque, totum mentum in exteriorem partem        promovetur;inferioresque dentes longius quam superiores excedunt;  intentique super musculi apparent.\n\t\t\t\t\t\tPrimo quoque tempore  homo in sedili collocandus est sic, ut minister a posteriore  parte caput ejus contineat, vel sic, ut juxta parietem is sedeat, subjecto inter parietem et caput ejus scorteo pulvino  duro; eoque caput per ministrum urgeatur, quo sit immobilius: tum digiti pollices linteolis vel fasciis, ne delabantur,  involuti in os ejus conjiciendi, ceteri extrinsecus admovendi  sunt.\n\t\t\t\t\t\tUbi vehementer maxilla apprehensa est, si una parte  procidit, concutiendum mentum, et ad guttur adducendum to  est: tum simul et caput apprehendendum, et, excitato mento,  maxilla in suam sedem compellenda, et os ejus comprimendum est sic, ut omnia paene uno momento fiant.\n\t\t\t\t\t\tSin utraque  parte prolapsa est, eadem omnia facienda; sed aequaliter  retro maxilla agenda est. Reposito osse, si cum dolore.  oculorum et cervicis iste casus incidit, ex brachio sanguis  mittendus est. Quum omnibus vero, quorum ossa mota sunt,  primo liquidior cibus conveniat, tum his praecipue: adeo ut  sermo quoque frequens, motu oris per nervos, laedat. Caput duobus processibus in duos sinus summae vertebrae demissis super cervicem contineri, in prima parte proposui. Hi processus interdum in posteriorem partem excidunt: quo fit, ut nervi sub occipitio extendantur,  mentum pectori agglutinetur, neque bibere is, neque loqui  possit, interdum sine voluntate semen emittat: quibus celerrime mors supervenit. Ponendum autem hoc esse credidi,  non quo curatio ejus rei ulla sit; sed ut res indiciis cognosceretur, et non putarent sibi medicum defuisse, si qui sic  aliquem perdidissent. Idem casus manet eos, quorum in spina vertebrae exciderunt. Id enim non potest fieri, nisi et medulla, quae per        medium, et duabus membranulis, quae per duos a lateribus  processus feruntur, et nervis, qui continent, ruptis. Excidunt autem et\n\t\t\t\t\t\tin posteriorem partem, et in priorem; et supra septum transversum, et infra. In utram partem exciderint, a posteriore parte vel tumor, vel sinus oritur. Si super  septum id incidit, manus resolvuntur, vomitus, aut distentio  nervorum insequitur, spiritus difficulter movetur, dolor urget, et aures obtusae sunt. Si sub septo, femina resolvuntur, urina supprimitur, interdum etiam sine voluntate prorumpit. Ex ejusmodi casibus, ut tardius, quam ex capitis,  sic tamen intra triduum homo moritur.\n\t\t\t\t\t\tNam quod Hippocrates\n\t\t\t\t\t\tdixit, vertebra in exteriorem partem prolapsa, pronum hominem collocandum esse,  et extendendum, tum calce aliquem super ipsum os debere  consistere, et id intus impellere: in iis accipiendum est, quae  paulum excesserunt; non in iis, quae totae loco motae sunt.  Nonnumquam enim nervorum imbecillitas efficit, ut, quamvis non exciderit vertebra, paulum tamen aut in posteriorem, aut in priorem partem promineat. Id non jugulat: sed  ab interiore parte ne contingi quidem potest: ab exteriore  si propulsum est, plerumque iterum redit; nisi, quod admodum rarum est, vis nervis restituta est. Humerus autem modo in alam excidit, modo in partem  priorem. Si in alam delapsus est, cubitus recedit ab latere; sursum juxta ejusdem partis aurem cum humero porrigi  non potest; longiusque altero id brachium est. Si in priorem partem, summum quidem brachium extenditur, minus  tamen quam naturaliter; difficiliusque in priorem partem,  quam in posteriorem cubitus porrigitur.\n\t\t\t\t\t\tIgitur, si in alam  humerus excidit, et vel puerile adhuc est corpus, vel molle  certe, et imbecillis nervis intentum est, satis est collocare  id in sedili; et ex duobus ministris alteri imperare, ut caput  lati scapularum ossis leniter reducat); alteri, ut brachium        extendat: ipsum posteriore parte residentem, manum sub  alam ejus conjicere, simulque et illa os, et altera manu brachium ejus ad latus impellere.\n\t\t\t\t\t\tAt si vastius corpus, nervive  robustiores sunt, necessaria est spatha lignea, quae et crassitudinem duorum digitorum habet, et longitudine ab ala  usque ad digitos pervenit: in qua summa capitulum est rotundum et leniter cavum, ut recipere particulam aliquam ex  capite humeri possit. In ea bina foramina tribus locis sunt,  inter se spatio distantibus; in quae lora mollia conjiciuntur.\n\t\t\t\t\t\tEaque spatha, fascia involuta, quo minus tactu laedat, ad  alam brachio dirigitur sic, ut caput ejus summae alae subjiciatur: deinde loris suis ad brachium deligatur; uno loco  paulum infra humeri caput; altero paulum supra cubitum;  tertio supra manum: cui rei protinus intervalla quoque foraminum aptata sunt.\n\t\t\t\t\t\tSic brachium deligatum super scalae gallinariae gradum trajicitur ita alte, ut consistere homo ipse  non possit; simulque in alteram partem corpus demittitur, in  alteram brachium intenditur: eoque fit, ut capite ligni caput  humeri impulsum in suam sedem, modo cum sono, modo sine  hoc compellatur. Multas alias esse rationes scire facile est  uno Hippocrate lecto; sed non alia magis usu comprobata  est.\n\t\t\t\t\t\tAt si in partem priorem humerus excidit, supinus homo collocandus est; fasciaque, aut habena media alae circumdanda est, capitaque ejus post caput hominis  ministro tradenda, brachium alteri; praecipiendumque, ut  ille habenam, hic brachium extendat: deinde medicus caput quidem humeri sinistra debet repellere: dextra vero cubitum cum humero attollere, et os in suam sedem compellere: faciliusque id in hoc casu, quam in priore revertitur.\n\t\t\t\t\t\tReposito humero, lana alae subjicienda est; si in interiore:  parte os fuit, ut ei opponatur; si in priore, ut tamen commodius deligetur. Tum fascia, primum sub ala obvoluta, caput ejus debet comprehendere, deinde per pectus ad alteram  alam, ab eaque ad scapulas, rursusque ad ejusdem humeri  caput tendere, saepiusque eadem ratione circumagi,   bene id teneat. Vinctus, hac ratione humerus commodius  continetur, si adductus ad latus, ad id quoque fascia deligatur. In cubito autem tria coire ossa, humeri, radii, et cubiti  ipsius, ex iis, quae prima parte hujus voluminis posita sunt,  intelligi potuit. Si cubitus, qui annexus humero est, ab hoc  excidit, radius, qui adjunctus est, interdum trahitur, interdum subsistit. In omnes vero quatuor partes excidere cubitus potest: sed, si in priorem prolapsus est, extentum brachium est, neque recurvatur: si in posteriorem, brachium curvum est, neque extenditur, breviusque altero est; interdum febrem, vomitumque   movet:\n\t\t\t\t\t\tsi in exteriorem, interioremve, brachium porrectum est, sed paulum in eam partem, a qua os recessit,  recurvatum. Quidquid incidit, reponendi ratio una est; neque in cubito tantum, sed in omnibus quoque membris longis, quae per articulum longa testa junguntur: utrumque  membrum in diversas partes extendere, donec spatium inter  ossa liberum sit; tum id os, quod excidit, ab ea parte, in  quam prolapsum est, in contrariam impellere.\n\t\t\t\t\t\tExtendendi  tamen alia atque alia genera sunt, prout aut nervi valent,  aut ossa huc illucve se dederunt. Ac modo manibus solis  utendum est, modo quaedam alia adhibenda. Ergo, si in priorem partem cubitus prolapsus est, extendi per duos manibus, interdum etiam habenis adjectis, satis est: deinde rotundum aliquid a lacerti parte ponendum est, et super id repente cubitus ad humerum impellendus est.\n\t\t\t\t\t\tAt in aliis casibus commodissimum est eadem ratione brachium extendere,  quae fracto humero supra posita est, et tum ossa reponere.  Reliqua curatio eadem est, quae in omnibus. Celerius tantum, et saepius id resolvendum est; multo magis aqua calida  fovendum; diutius ex oleo et nitro ac sale perfricandum. In  cubito enim celerius, quam in ullo alio articulo, sive extra  remansit, sive intus revertit, callus circumdatur; isque, si  per quietem increvit, flexus illius postea prohibet. Manus quoque in omnes quatuor partes prolabitur. Si in posteriorem partem excidit, porrigi digiti non possunt: si in priorem, non inclinantur: si in  alterutrum latus, manus in contrarium, id est aut ad pollicem, aut ad minimum digitum convertitur. Reponi non difficillime potest. Super durum locum et renitentem ex altera  parte intendi manus, ex altera brachium debet sic, ut prona  sit, si in posteriorem partem os excidit;\n\t\t\t\t\t\tsupina, si in priorem:  si in interiorem exterioremve, in latus. Ubi satis nervi diducti  sunt, si in alterutrum latus procidit, manibus in contrarium  repellendum est. At iis, quae in priorem posterioremve partem prolapsa sunt, superimponendum durum aliquid, idque  supra prominent os manu urgendum est; per quod vis adjecta facilius id in suam sedem compellit. In palma quoque ossa interdum suis sedibus promoventur, modo id priorem partem, modo in posteriorem: in latus enim moveri, paribus ossibus oppositis, non possunt. Signum id solum est, quod omnium commune est: tumor ab  ea parte, in quam os venit; sinus ab ea, a qua recessit. Sed  sine intentione, digito tantummodo bene pressum os in suam  sedem revertitur. At in digitis totidem fere casus, eademque signa sunt, quae  in manibus. Sed in his extendendis non aeque vi opus est; quum et articuli breviores, et  nervi minus validi sint. Super mensam tantummodo intendi        debent, qui vel in priorem, vel in posteriorem partem exciderunt; tum jam palma compelli; at id, quod in latus elapsum est, digitis restitui. Potest tamen conditus articulus medius, aut summus canaliculo aliquo contineri. Quum de his dixerim, de iis quoque, quae in cruribus  sunt, videri possum dixisse: siquidem etiam in hoc casu  quaedam similitudo est femori et humero, tibiae et cubito,  pedi et manui. Quaedam tamen separatim quoque de his dicenda sunt.\n\t\t\t\t\t\tFemur in omnes quatuor partes promovetur:  saepissime in interiorem; deinde in exteriorem; raro admodum in priorem, aut posteriorem. Si in interiorem partem  prolapsum est, crus longius altero, et vatium est: extra  enim pes ultimus spectat; si in exteriorem, brevius, varumque fit, pes intus inclinatur; calx in gressu terrain non contingit, sed planta ima; meliusque id crus superius corpus,  quam in priore casu, fert, minusque baculo eget;\n\t\t\t\t\t\tsi in  priorem, crus extensum est, complicarique non potest; alteri cruri ad calcem par est, sed ima planta minus in priorem partem inclinatur: dolorque in hoc casu praecipuus est,  et maxime urina supprimitur. Ubi cum dolore inflammatio  quievit, commode ingrediuntur, rectusque eorum pes est.  Si in posteriorem, extendi non potest crus, breviusque est;  ubi consistit, calx hic quoque terram non contingit.\n\t\t\t\t\t\tMagnum  autem femori periculum est, ne vel difficulter reponatur, vel  repositum rursus excidat. Quidam semper iterum excidere  contendunt: sed Hippocrates, et Diocles, et  Philotimus, et  Nileus, et Heraclides Tarentinus, clari admodum auctores,  ex toto se restituisse memoriae prodiderunt. Neque tot genera machinamentorum quoque, ad extendendum in hoc casu  femur, Hippocrates, Andreas, Nileus, Nymphodorus, Pro  tarchus, Heraclides, aliique quidam reperissent, si id frustra  esset. Sed ut haec falsa opinio est, sic illud verum est:    \n\t\t\t\t\t\tquum ibi valentissimi nervi musculique sint, si suum robur  habent, vix admittere; si non habent, postea non continere.  Tentandum igitur est, et, si tenerum membrum est, satis est  habena altera ab inguine, altera a genu intendi: si validius,  melius adducent, qui easdem habenas ad valida bacula deligarint; quumque eorum fustium imas partes oppositae morae objecerint, superiores ad se utraque manu traxerint.\n\t\t\t\t\t\tEtiamnum valentius intenditur membrum super scamnum, cui  ab utraque parte axes sunt, ad quos habenae illae deligantur: qui, ut in torcularibus, conversi, rumpere quoque,   quis perseveraverit, non solum extendere nervos et musculos possunt. Collocandus autem homo super id scamnum)  est aut pronus, aut supinus, aut in latus sic, ut semper ea  pars superior sit, in quam os prolapsum est; ea inferior, a qua recessit.\n\t\t\t\t\t\tNervis extentis, si in priorem partem  os venit, rotundum aliquid super inguen ponendum; subitoque super id genu adducendum est eodem modo, eademque  de causa, qua idem in brachio fit; protinusque, si complicari femur potest, intus est.\n\t\t\t\t\t\tIn ceteris vero casibus, ubi  ossa per vim paulum inter se recesserunt, medicus debet id,  quod eminet, retro cogere; minister contra inde coxam propellere. Reposito osse, nihil aliud novi curatio requirit,  quam ut diutius is in lecto detineatur; ne, si motum adhuc  nervis laxioribus femur fuerit, rursus erumpat. Genu vero et in exteriorem, et in interiorem, et in posteriorem partem excidere, notissimum est. In priorem non  prolabi plerique scripserunt: potestque id vero proximum  esse, quum inde opposita patella, ipsa quoque caput tibiae  contineat. Meges tamen eum, cui in priorem partem excidisset, a se curatum esse, memoriae prodidit.\n\t\t\t\t\t\tIn his casibus  intendi nervi rationibus iisdem, quas in femore retuli,        possunt. Et id quidem, quod in posteriorem partem excidit, eodem modo rotundo aliquo super poplitem imposito, adductoque eo crure, reconditur; cetera vero manibus simul dum  ossa in diversas partes compelluntur. Talus in omnes partes prolabitur. Ubi in interiorem partem excidit, ima pars pedis in exteriorem partem convertitur: ubi huic contrarius casus, contrarium etiam signum est.  At si in priorem partem erumpit, a posteriore latus nervus  durus et intentus est; simusque his pes est; si in posteriorem, calx paene conditur, planta major fit.\n\t\t\t\t\t\tReponitur autem is quoque per manus; prius in diversa pede et crure diductis. Et in hoc quoque casu diutius in lectulo perseverandum est; ne is talus, qui totum corpus sustinet, parum confirmatis nervis ferendo oneri cedat, rursusque prorumpat.  Calceamentis quoque humilioribus primo tempore utendum;  ne vinctura talum ipsum laedat. Plantae ossa iisdem modis, quibus in manu, prodeunt;  iisdemque conduntur. Fascia tantummodo calcem quoque  debet comprehendere: ne, quum mediam plantam, imumque  ejus vinciri necesse est, liber talus in medio relictus, materiam pleniorem recipiat, ideoque suppuret. In digitis nihil ultra fieri debet, quam quod in iis, qui  sunt in manu, positum est Haec facienda sunt in iis casibus, ubi sine vulnere ossa  exciderunt) .... Hic quoque et ingens periculum est, et  eo gravius, quo majus membrum est, quove validioribus  \n\t\t\t\t\t\tnervis aut musculis continetur. Ideoque in humeris, femoribusque metus mortis est: ac, si reposita ossa sunt, spes nulla  est; non repositis tamen, nonnullum periculum est: eoque  major in utroque timor est, quo propius vulnus articulo est.  Hippocrates nihil tuto reponi posse, praeter digitos, et plantas, et manus, dixit: atque  \n\t\t\t\t\t\tin his quoque diligenter esse agendum, ne praecipitarent.  Quidam brachia quoque et crura reposuerunt; et, ne cancri,  distentionesque nervorum orirentur, sub quibus in ejusmodi  casu fieret mors matura, sanguinem ex brachio miserunt. Verum ne digitus quidem; in quo minimum, ut malum, sic etiam  periculum est: reponi debet aut ante inflammationem, aut postea, quum jam vetus res est.\n\t\t\t\t\t\t Si quoque reposito osse nervi  distenduntur, rursus id protinus expellendum est. Omne autem membrum, quod cum vulnere loco motum, neque repositum est, sic jacere convenit, ut maxime cubantem juvat;  tantum ne moveatur, neve dependeat. In omnique tali morbo  magnum ex longa fame praesidium est: deinde ex curatione  eadem, quae proposita est ubi ossibus fractis vulnus accessit.\n\t\t\t\t\t\t Si nudum os eminet, impedimento semper futurum est:  ideo, quod excedit, abscindendum est; imponendaque super  arida linamenta sunt, et medicamenta non pinguia; donec,  quae sola esse in ejusmodi re sanitas potest, veniat. Nan  et debilitas sequitur, et tenuis cicatrix inducitur; quae necesse est facile noxae postea pateat. ", "Ut alimenta sanis corporibus agricultura, sic sanitatem aegris Medicina promittit. Haec nusquam quidem non est siquidem etiam inperitissimae gentes herbas aliaque promta in auxilium vulnerum morborumque noverunt. Verum tamen apud Graecos aliquanto magis quam in ceteris nationibus exculta est, ac ne apud hos quidem a\u00a0prima origine, sed paucis ante nos saeculis. Ut pote cum vetustissimus auctor Aesculapius celebretur, qui quoniam adhuc rudem et vulgarem hanc scientiam paulo subtilius excoluit, in deorum numerum receptus est. Huius deinde duo filii Podalirius et Machaon bello Troiano ducem Agamemnonem secuti non mediocrem opem commilitonibus suis attulerunt; quos tamen Homerus non in pestilentia neque in variis generibus morborum aliquid adtulisse auxilii, sed tantummodo ferro et medicamentis mederi solitos esse proposuit. Ex quo apparet has partes medicinae solas ab iis esse tentatas, easque esse vetustissimas. \n\t\t\t\t\t\t\n\t\t\t\t\t\tEodem  vero auctore disci potest morbos tum ad iram deorum inmortalium relatos esse, et ab iisdem opem posci solitam verique simile est inter nulla auxilia adversae valetudinis, plerumque tamen eam bonam contigisse ob bonos mores, quos neque desidia neque luxuria vitiarant; siquidem haec duo corpora prius in Graecia, deinde apud nos adflixerunt ideoque multiplex ista medicina, neque olim neque apud alias gentes necessaria, vix aliquos ex nobis ad senectutis principia perducit. Ergo etiam post eos, de\u00a0quibus rettuli, nulli clari viri medicinam exercuerunt, donec maiore studio litterarum disciplina agitari coepit; quae ut animo praecipue omnium necessaria, sic corpori inimica est. Primoque medendi scientia sapientiae pars habebatur, ut et morborum curatio et rerum naturae contemplatio sub iisdem auctoribus nata sit: scilicet iis hanc maxime requirentibus, qui corporum suorum robora inquieta cogitatione nocturnaque vigilia minuerant. Ideoque multos ex sapientiae professoribus peritos eius fuisse accipimus, clarissimos vero ex iis Pythagoran et Enpedoclen et Democritum. Huius autem, ut quidam crediderunt, discipulus Hippocrates Cous, primus ex omnibus memoria dignus, a\u00a0studio sapientiae disciplinam hanc separavit, vir et arte et facundia insignis. Post quem Diocles\n\t\t\t\t\t\t\n\t\t\t\t\t\tCarystius, deinde Praxagoras et Chrysippus, tum Herophilus et Erasistratus sic artem hanc exercuerunt, ut etiam in diversas curandi vias processerint. Iisdemque temporibus in tres partes medicina diducta est, ut una esset quae victu, altera quae medicamentis, tertia quae manu mederetur. Primam secundam  tertiam  Graeci nominarunt. Eius autem, quae victu morbos curat, longe clarissimi auctores etiam altius quaedam agitare conati, rerum quoque naturae sibi cognitionem vindicarunt, tamquam sine ea trunca et debilis medicina esset. Post quos Serapion, primus omnium nihil hanc rationalem disciplinam pertinere ad medicinam professus, in usu tantum et experimentis eam posuit. Quem Apollonius et Glaucias et aliquanto post Heraclides Tarentinus et aliqui non mediocres viri secuti ex ipsa professione se empiricos appellaverunt. Sic in duas partes ea quoque, quae victu curat, medicina divisa est, aliis rationalem artem, aliis usum tantum sibi vindicantibus, nullo vero quicquam post eos, qui supra comprehensi sunt, agitante, nisi quod acceperat, donec Asclepiades medendi rationem ex magna parte mutavit. Ex cuius successoribus Themison nuper ipse quoque quaedam in senectute deflexit. Et per hos quidem maxime viros salutaris ista nobis professio increvit. Quoniam autem ex tribus medicinae partibus ut  \n\t\t\t\t\t\t\n\t\t\t\t\t\tdifficillima, sic etiam clarissima est ea, quae morbis medetur, ante omnia de\u00a0hac dicendum est. Et quia prima in eo dissensio est, quod alii sibi experimentorum tantummodo notitiam necessariam esse contendunt, alii nisi corporum rerumque ratione comperta non satis potentem usum esse proponunt, indicandum est, quae maxime ex utraque parte dicantur, quo facilius nostra quoque opinio interponi possit. Igitur ii, qui rationalem medicinam profitentur, haec necessaria esse proponunt:  abditarum  et morbos continentium causarum notitiam, deinde  evidentium; post haec etiam  naturalium actionum, novissime  partium interiorum. Abditas causas vocant, in quibus requiritur, ex quibus principis nostra corpora sint, quid secundam, quid adversam valetudinem faciat. Neque enim credunt posse eum scire, quomodo morbos curare conveniat, qui unde sint ignoret; neque esse dubium quin alia curatione opus sit, si ex quattuor principiis vel superans aliquod vel deficiens adversam valetudinem creat, ut quidam ex sapientiae professoribus dixerunt: alia, si in umidis omne vitium est, ut Herophilo visum est; alia, si in spiritu, ut Hippocrati; alia, si sanguis in eas venas, quae spiritui accommodatae sunt, transfunditur et inflammationem, quam \n\t\t\t\t\t\t\n\t\t\t\t\t\tGraeci  vocant, excitat, eaque inflammatio talem motum efficit, qualis in febre est, ut Erasistrato placuit; alia, si manantia corpuscula per invisibilia foramina subsistendo iter claudunt, ut Asclepiades contendit: eum vero recte curaturum, quem prima origo causae non fefellerit. Neque vero infitiantur experimenta quoque esse necessaria, sed ne ad haec quidem aditum fieri potuisse nisi ab aliqua ratione contendunt: non enim quidlibet antiquiores viros aegris inculcasse, sed cogitasse quid maxime conveniret, et id usu explorasse, ad quod ante coniectura aliqua duxisset. Neque interesse, an nunc iam pleraque explorata sint\u00a0.\u00a0.\u00a0. si a\u00a0consilio tamen coeperunt. Et id quidem in multis ita se habere. Saepe vero etiam nova incidere genera morborum, in quibus nihil adhuc usus ostenderit et ideo necessarium sit animadvertere, unde ea coeperint; sine quo nemo reperire mortalium possit, cur hoc quam illo potius utatur. Et ob haec quidem in obscuro positas causas persecuntur. Evidentes vero has appellant, in quibus quaerunt, initium morbi calor attulerit an frigus, fames an satietas, et quae similia sunt: occursurum enim vitio dicunt eum, qui originem non ignorarit. Naturales vero corporis actiones appellant, per quas spiritum trahimus et emittimus, cibum\n\t\t\t\t\t\t\n\t\t\t\t\t\tpotionemque et adsumimus et concoquimus, itemque per quas eadem haec in omnes membrorum partes digeruntur. Tum requirunt etiam, quare venae nostrae modo summittant se, modo attollant; quae ratio somni, quae vigiliae sit; sine quorum notitia neminem putant vel occurrere vel mederi morbis inter haec nascentibus posse. Ex quibus quia maxime pertinere ad rem concoctio videtur, huic potissimum insistunt; et duce alii Erasistrato teri cibum in ventre contendunt, alii Plistonico Praxagorae discipulo putrescere; alii credunt Hippocrati per calorem cibos concoqui; acceduntque Asclepiadis aemuli, qui omnia ista vana et supervacua esse proponunt: nihil enim concoqui, sed crudam materiam, sicut adsumpta est, in corpus omne diduci. Et haec quidem inter eos parum constant: illud vero convenit, alium dandum cibum laborantibus, si hoc, alium, si illud verum est: nam si teritur intus, eum quaerendum esse, qui facillime teri possit; si putrescit, eum, in quo hoc expeditissimum est; si calor concoquit, eum, qui maxime calorem movet: at nihil ex his esse quaerendum, si nihil concoquitur, ea vero sumenda, quae maxime manent, qualia adsumpta sunt. Eademque ratione, cum spiritus gravis est, cum somnus aut vigilia urguet, eum mederi posse arbitrantur, qui prius illa ipsa qualiter eveniant perceperit. Praeter haec, cum in interioribus partibus et\n\t\t\t\t\t\t\n\t\t\t\t\t\tdolores et morborum varia genera nascantur, neminem putant his adhibere posse remedia, qui ipsas ignoret. Ergo necessarium esse incidere corpora mortuorum, eorumque viscera atque intestina scrutari; longeque optime fecisse Herophilum et Erasistratum, qui nocentes homines a\u00a0regibus ex carcere acceptos vivos inciderint, considerarintque etiamnum spiritu remanente ea, quae natura ante clausisset, eorumque positum, colorem, figuram, magnitudinem, ordinem, duritiem, mollitiem, levorem, contactum, processus deinde singulorum et recessus, et sive quid inseritur alteri, sive quid partem alterius in se recipit: neque enim, cum dolor intus incidit, scire quid doleat eum, qui, qua parte quodque viscus intestinumve sit, non cognoverit neque curari id, quod aegrum est, posse ab eo, qui quid sit ignoret; et cum per volnus alicuius viscera patefacta sunt, eum, qui sanae cuiusque colorem partis ignoret, nescire quid integrum, quid corruptum sit; ita ne succurrere quidem posse corruptis. Aptiusque extrinsecus inponi remedia conpertis interiorum et sedibus et figuris cognitaque eorum magnitudine; similesque omnia, quae posita supra sunt, rationes habere. Neque esse crudele, sicut plerique proponunt, hominum nocentium et horum quoque paucorum suppliciis remedia populis innocentibus saeculorum omnium quaeri. Contra ii, qui se Empiricos ab experientia nominant, evidentes quidem causas ut necessarias\n\t\t\t\t\t\t\n\t\t\t\t\t\tamplectuntur: obscurarum vero causarum et naturalium actionum quaestionem ideo supervacuam esse contendunt, quoniam non conprehensibilis natura sit. Non posse vero conprehendi patere ex eorum, qui de\u00a0his disputarunt, discordia, cum de\u00a0ista re neque inter sapientiae professores, neque inter ipsos medicos conveniat. Cur enim potius aliquis Hippocrati credat quam Herophilo? cur huic potius quam Asclepiadi? Si rationes sequi velit, omnium posse videri non inprobabiles; si curationes, ab omnibus his aegros perductos esse ad sanitatem. Ita neque disputationi neque auctoritati cuiusquam fidem derogari oportuisse. Etiam sapientiae studiosos maximos medicos esse, si ratiocinatio hoc faceret: nunc illis verba superesse, deesse medendi scientiam. Differre quoque pro natura locorum genera medicinae, et aliud opus esse Romae, aliud in Aegypto, aliud in Gallia. Quod si morbos haec causae facerent, quae ubique eadem essent, eadem remedia quoque ubique esse debuisse. Saepe etiam causas apparere, ut puta lippitudinis, vulneris, neque ex his patere medicinam. Quod si scientiam hanc non subiciat evidens causa, multo minus eam posse subicere, quae in dubio est. Cum igitur illa incerta, inconprehensibilis sit, a\u00a0certis potius et exploratis petendum esse praesidium, id est is, quae experientia in ipsis curationibus docuerit, sicut in ceteris omnibus\n\t\t\t\t\t\t\n\t\t\t\t\t\tartibus. Nam ne agricolam quidem aut gubernatorem disputatione sed usu fieri. Ac nihil istas cogitationes ad medicinam pertinere eo quoque disci, quod qui diversa de\u00a0his senserint, ad eandem tamen sanitatem homines perduxerint: id enim fecisse, quia non ab obscuris causis neque a\u00a0naturalibus actionibus, quae apud eos diversae erant, sed ab experimentis, prout cuique responderant, medendi vias traxerint. Ne inter initia quidem ab istis quaestionibus deductam esse medicinam, sed ab experimentis: aegrorum enim, qui sine medicis erant, alios propter aviditatem primis diebus protinus cibum adsumpsisse, alios propter fastidium abstinuisse; levatumque magis eorum morbum esse, qui abstinuerant. Itemque alios in ipsa febre aliquid edisse, alios paulo ante eam, alios post remissionem eius; optime deinde iis cessisse, qui post finem febris id fecerant; eademque ratione alios inter principia protinus usos esse cibo pleniore, alios exiguo; gravioresque eos factos, qui se implerant. Haec similiaque cum cottidie inciderent, diligentes homines notasse quae plerumque melius responderent; deinde aegrotantibus ea praecipere coepisse. Sic medicinam ortam, subinde aliorum salute, aliorum interitu perniciosa discernentem a\u00a0salutaribus. Repertis deinde iam remediis, homines de\u00a0rationibus eorum disserere coepisse; nec post rationem medicinam esse inventam, sed post inventam medicinam rationem esse quaesitam. Requirere etiam\n\t\t\t\t\t\t\n\t\t\t\t\t\tse, ratio idem doceat quod experientia an aliud: si idem, supervacuam esse; si aliud, etiam contrariam. Primo tamen remedia exploranda summa cura fuisse; nunc vero iam explorata esse; neque aut nova genera morborum reperiri, aut novam desiderari medicinam. Quod si iam incidat mali genus aliquod ignotum, non ideo tamen fore medico de\u00a0rebus cogitandum obscuris, sed eum protinus visurum cui morbo id proximum sit, temptaturumque remedia similia illis, quae vicino malo saepe succurrerint, et per eius similitudines opem reperturum. Neque enim se dicere medicum consilio non egere et irrationale animal hanc artem posse praestare; sed has latentium rerum coniecturas ad rem non pertinere, quia non intersit, quid morbum faciat, sed quid tollat; neque ad rem pertineat, quomodo, sed quid optime digeratur, sive hac de\u00a0causa concoctio incidat sive illa, et sive concoctio sit illa sive tantum digestio. Neque quaerendum esse quomodo spiremus, sed quid gravem et tardum spiritum expediat; neque quid venas moveat, sed quid quaeque motus genera significent. Haec autem cognosci experimentis. Et in omnibus eiusmodi cogitationibus in utramque partem disseri posse; itaque ingenium et facundiam vincere, morbos autem non eloquentia sed remediis curari. Quae si quis elinguis usu discreta bene norit, hunc aliquanto maiorem medicum futurum, quam si sine usu linguam suam excoluerit. Atque ea quidem, de\u00a0quibus est dictum, supervacua esse tantummodo: id vero, quod restat, etiam crudele, vivorum hominum alvu atque praecordia incidi, et salutis humanae praesidem artem non solum pestem alicui, sed hanc etiam atrocissimam inferre; cum praesertim ex his, quae tanta violentia quaerantur, alia non possint omnino cognosci, alia possint etiam sine scelere. Nam colorem, levorem, mollitiem, duritiem, similiaque omnia non esse talia inciso corpore, qualia integro fuerint, quia, cum corpora inviolata sint, haec tamen metu, dolore, inedia, cruditate, lassitudine, mille aliis mediocribus adfectibus saepe mutentur; multo magis veri simile esse interiora, quibus maior mollities, lux ipsa nova sit, sub gravissimis vulneribus et ipsa trucidatione mutari. Neque quicquam esse stultius, quam quale quidque vivo homine est, tale existimare esse moriente, immo iam mortuo. Nam uterum quidem, qui minus ad rem pertineat, spirante homine posse diduci: simul atque vero ferrum ad praecordia accessit et discissum transversum saeptum est, quod membrana quaedam est quae superiores partes ab inferioribus diducit ( Graeci vocant), hominem animam protinus amittere: ita mortui demum praecordia et viscus omne in conspectum latrocinantis medici dari utique necesse est tale, quale mortui sit, non quale vivi fuit. Itaque consequi medicum, ut hominem crudeliter iugulet,\n\t\t\t\t\t\t\n\t\t\t\t\t\tnon ut sciat, qualia vivi viscera habeamus. Si quid tamen sit, quod adhuc spirante homine conspectu subiciatur, id saepe casum offerre curantibus. Interdum enim gladiatorem in harena vel militem in acie vel viatorem a\u00a0latronibus exceptum sic vulnerari, ut eius interior aliqua pars aperiatur, et in alio alia; ita sedem, positum, ordinem, figuram, similiaque alia cognoscere prudentem medicum, non caedem sed sanitatem molientem, idque per misericordiam discere, quod alii dira crudelitate cognorint. Ob haec ne mortuorum quidem lacerationem necessariam esse (quae etsi non crudelis, tamen foeda sit), cum aliter pleraque in mortuis se habeant; quantum vero in vivis cognosci potest, ipsa curatio ostendat. Cum haec per multa volumine perque magnas contentionis disputationes a\u00a0medicis saepe tractata sint atque tractentur, subiciendum est, quae proxima vero videri possint. Ea neque addicta alterutri opinioni sunt, neque ab utraque nimium abhorrentia, sed media quodammodo inter diversas sententias; quod in plurimis contentionibus deprehendere licet sine ambitione verum scrutantibus: ut in hac ipsa re. Nam quae demum causae vel secundam valetudinem praestent, vel morbos excitent, quo modo spiritus aut cibus vel trahatur vel digeratur, ne sapientiae quidem professores scientia conprehendunt, sed coniectura persecuntur. Cuius autem rei non est certa notitia, eius opinio certum reperire remedium\n\t\t\t\t\t\t \n\t\t\t\t\t\tnon potest. Verumque est ad ipsam curandi rationem nihil plus conferre quam experientiam. Quamquam igitur multa sint ad ipsas artes proprie non pertinentia, tamen eas adiuvant excitando artificis ingenium: itaque ista quoque naturae rerum contemplatio, quamvis non faciat medicum, aptiorem tamen medicinae reddit perfectumque. Verique simile est et Hippocraten et Erasistratum, et quicumque alii non contenti sint febres et ulcera agitare rerum quoque naturam aliqua parte scrutati sunt, non ideo quidem medicos fuisse, verum ideo quoque maiores medicos extitisse. Ratione vero opus est ipsi medicinae, etsi non inter obscuras causas neque inter naturales actiones, tamen saepe\u00a0.\u00a0.\u00a0.\u00a0: est enim haec ars coniecturalis. Neque respondet ei plerumque non solum coniectura sed etiam experientia et interdum non febris, non cibus, non somnus subsequitur, sicut adsuevit. Rarius sed aliquando morbus quoque ipse novus est: quem non incidere manifeste falsum est, cum aetate nostra \u00a0.\u00a0.\u00a0. quae ex naturalibus partibus carne prolapsa et arente intra paucas horas exspiraverit, sit ut nobilissimi medici neque genus mali neque remedium invenerint. Quos ego nihil temptasse iudico, quia nemo in splendida persona periclitari coniectura sua voluerit, ne occidisse, nisi servasset, videretur: veri tamen simile est potuisse aliquid\n\t\t\t\t\t\t\n\t\t\t\t\t\tcogitare, detracta tali verecundia, et fortasse responsurum fuisse id, quod aliquis esset expertus. Ad quod medicinae genus neque semper similitudo aliquid confert, et si quando confert, tamen id ipsum rationale est, inter similia genera et morborum et remediorum cogitare, quo potissimum medicamento sit utendum. Cum igitur talis res incidit, medicus aliquid oportet inveniat, quod non utique fortasse sed saepius tamen etiam respondeat. Petet autem novum quodque consilium non ab rebus latentibus (istae enim dubiae et incertae sunt), sed ab iis, quae explorari possunt, id est evidentibus causis. Interest enim fatigatio morbum an sitis, an frigus an calor, an vigilia an fames fecerit, an cibi vinique abundantia, an intemperentia libidinis. Neque ignorare hunc oportet, quae sit aegri natura, umidum magis an magis siccum corpus eius sit, validi nervi an infirmi, frequens adversa valetudo an rara, eaque, cum est, vehemens esse soleat an levis, brevis an longa; quod is vitae genus sit secutus, laboriosum an quietum, cum luxu an cum frugalitate: ex his enim similibusque saepe curandi nova ratio ducenda est. Quamvis ne haec quidem sic praeteriri debent, quasi nullam controversiam recipiant. Nam et Erasistratus non ex illis causis fieri morbos dixit, quoniam et alii et idem alias post istas non febricitarent;\n\t\t\t\t\t\t\n\t\t\t\t\t\tet quidam medici saeculi nostri sub auctore, ut ipsi videri volunt, Themisone contendunt nullius causae notitiam quicquam ad curationes pertinere; satisque esse quaedam communia morborum intueri. Siquidem horum tria genera esse, unum adstrictum, alterum fluens, tertium mixtum. Nam modo parum excernere agros, modo nimium, modo alia parte parum, alia nimium: haec autem genera morborum modo acuta esse, modo longa, et modo increscere, modo consistere, modo minui. Cognito igitur eo, quod ex his est, si corpus adstrictum est, digerendum esse; si profluvio laborat, continendum; si mixtum vitium habet, occurrendum subinde vehementiori malo. Et aliter acutis morbis medendum, aliter vetustis, aliter increscentibus, aliter subsistentibus, aliter iam ad sanitatem inclinatis. Horum observationem medicinam esse; quam ita finiunt, ut quasi viam quandam quam  nominant, eorumque, quis in morbis communia sunt, contemplatricem esse contendant. Ac neque rationalibus se neque experimenta tantum spectantibus adnumerari volunt, cum ab illis eo nomine dissentiant, quod in coniectura rerum latentium nolunt esse medicinam; ab his eo, quod parum artis esse in observatione experimentorum credunt. Quod ad Erasistratum pertinet, primum ipsa\n\t\t\t\t\t\t\n\t\t\t\t\t\tevidentia eius opinioni repugnat quia raro nisi post horum aliquid morbus venit; deinde non sequitur, ut, quod alium non adficit aut eundem alias, id ne alteri quidem aut eidem tempore alio noceat. Possunt enim quaedam subesse corpori vel ex infirmitate eius vel ex aliquo adfectu, quae vel in alio non sunt, vel in hoc alias non fuerunt eaque per se non tanta, ut concitent morbum, tamen obnoxium magis aliis iniuriis corpus efficiant. Quod si contemplationem rerum naturae, quam temere medici isti sibi vindicant, satis conprehendisset, etiam illud scisset, nihil omnino ob unam causam fieri, sed id pro causa adprehendi, quod contulisse plurimum videtur. Potest autem id, dum solum est, non movere, quod iunctum aliis maxime moveat. Accedit ad haec, quod ne ipse quidem Erasistratus, qui transfuso in arterias sanguine febrem fieri dicit idque nimis repleto corpore incidere, repperit, cur ex duobus aeque repletis alter in morbum incideret, alter omni periculo vacaret; quod cotidie fieri apparet. Ex quo disci potest, ut vera sit illa transfusio, tamen illam non per se, cum plenum corpus est, fieri, sed cum horum aliquid accesserit. Themisonis vero aemuli, si perpetua quae\n\t\t\t\t\t\t\n\t\t\t\t\t\tpromittunt habent, magis etiam quam  rationales sunt. Neque enim, si quis non omnia tenet, quae rationalis alius probat, protinus alio novo nomine artis indiget, si modo (quod primum est) non memoriae soli sed rationi quoque insistit. Si, vero quod propius est, vix ulla perpetua praecepta medicinalis ars recipit, idem sunt quod ii, quos experimenta sola sustinent; eo magis quoniam, conpresserit aliquem morbus an fuderit, quilibet etiam inperitissimus videt: quid autem conpressum corpus resolvat, quid solutum teneat, si a\u00a0ratione tractum est, rationalis est medicus; si, ut ei, qui se rationalem negat, confiteri necesse est, ab experientia, empiricus. Ita apud eum morbi cognitio extra artem, medicina intra usum est; neque adiectum quicquam empiricorum professioni, sed demptum est, quoniam illi multa circumspiciunt, hi tantum facillima, et non plus quam vulgaria. Nam et ii, qui pecoribus ac iumentis medentur, cum propria cuiusque ex mutis animalibus nosse non possint, communibus tantummodo insistunt; et exterae gentes, cum subtilem medicinae rationem non noverint, communia tantum vident; et qui ampla valetudinaria nutriunt, quia singulis summa cura consulere non sustinent, ad communia ista\n\t\t\t\t\t\t\n\t\t\t\t\t\tconfugiunt. Neque Hercules istud antiqui medici nescierunt, sed his contenti non fuerunt. Ergo etiam vetustissimus auctor Hippocrates dixit mederi oportere et communia et propria intuentem. Ac ne isti quidem ipsi instra suam professionem consistere ullo modo possunt: siquidem et conpressorum et fluentium morborum genera diversa sunt; faciliusque id in iis, quae fluunt, inspici potest. Aliud est enim sanguinem, aliud bilem, aliud cibum vomere; aliud deiectionibus, aliud torminibus laborare; aliud sudore digeri, aliud tabe consumi. Atque in partes quoque umor erumpit, ut oculos aurisque; quo periculo nullum humanum membrum vacat. Nihil autem horum sic ut aliud curatur. Ita protinus in his a\u00a0communi fluentis morbi contemplatione ad propriam medicina descendit. Atque in hac quoque rursus alia proprietatis notitia saepe necessaria est; quia non eadem omnibus etiam in similibus casibus opitulantur: siquidem certae quaedam res sunt, quae in pluribus ventrem aut adstringunt aut resolvunt. Inveniuntur tamen, in quibus aliter atque in ceteris idem eveniat: in his ergo communium inspectio contraria est, propriorum tantum salutaris. Et causae quoque aestimatio saepe morbum solvit. Ergo etiam ingeniosissimus saeculi nostri medicus, quem nuper vidimus, Cassius febricitanti cuidam et magna siti adfecto, cum post ebrietatem eum premi \n\t\t\t\t\t\t\n\t\t\t\t\t\tcoepisse cognosset, aquam frigidam ingessit; qua ille epota cum vini vim miscendo fregisset, protinus febrem somno et sudore discussit. Quod auxilium medicus opportune providit non ex eo, quod aut adstrictrum corpus erat aut fluebat, sed ex ea causa, quae ante praecesserat. Estque etiam proprium aliquid et loci et temporis istis quoque auctoribus: qui, cum disputant, quemadmodum sanis hominibus agendum sit, praecipiunt, ut gravibus aut locis aut temporibus magis vitetur frigus, aestus, satietas, labor, libido; magisque ut conquiescat isdem locis aut temporibus, si quis gravitatem corporis sensit, ac neque vomitu stomachum neque purgatione alvum sollicitet. Quae vera quidem sunt; a\u00a0communibus tamen ad quaedam propria descendunt, nisi persuadere nobis volunt sanis quidem considerandum esse, quod caelum, quod tempus anni sit, aegris vero non esse; quibus tanto magis omnis observatio necessaria est, quanto magis obnoxia offensis infirmitas est. Quin etiam morborum in isdem hominibus aliae atque aliae proprietates sunt; et qui secundis aliquando frustra curatus est, contrariis saepe restituitur. Plurimaque in dando cibo discrimina reperiuntur, ex quibus contentus uno ero. Nam famem facilius adulescens quam puer, facilius in denso caelo quam in tenui, facilius hieme quam aestate, facilus uno cibo quam prandio quoque\n\t\t\t\t\t\t\n\t\t\t\t\t\tadsuetus, facilius inexercitatus quam exercitatus homo sustinet: saepe autem in eo magis necessaria cibi festinatio est, qui minus inediam tolerat. Ob quae conicio eum, qui propria non novit, communia tantum debere intueri; eumque, qui nosse proprietates potest, non illas quidem oportere neglegere, sed his quoque insistere; ideoque, cum par scientia sit, utiliorem tamen medicum esse amicum quam extraneum. Igitur, ut ad propositum meum redeam, rationalem quidem puto medicinam esse debere, instrui vero ab evidentibus causis, obscuris omnibus non ab cogitatione artificis sed ab ipsa arte reiectis. Incidere autem vivorum corpora et crudele et supervacuum est, mortuorum discentibus necessarium: nam positum et ordinem nosse debent, quae cadaver melius quam vivus et vulneratus homo repraesentat. Sed et cetera, quae modo in vivis cognosci possunt, in ipsis curationibus vulneratorum paulo tardius sed aliquanto mitius usus ipse monstrabit. His propositis, primum  (lib. I)  dicam, quemadmodum sanos agere conveniat, tum ad ea transibo  (lib. II, 1\u20118), quae ad morbos curationesque eorum  (lib. II, 9\u201133)  pertinebunt. 1. Sanus homo, qui et bene valet et suae spontis est, nullis obligare se legibus debet, ac neque medico neque iatroalipta egere. Hunc oportet varium habere vitae genus: modo ruri esse, modo in urbe, saepiusque in agro; navigare, venari, quiescere interdum, sed frequentius se exercere; siquidem ignavia corpus hebetat, labor firmat, illa maturam senectutem, hic longam adulescentiam reddit. Prodest etiam interdum balineo, interdum aquis frigidis uti; modo ungui, modo id ipsum neglegere; nullum genus cibi fugere, quo populus utatur; interdum in convictu esse, interdum ab eo se retrahere; modo plus iusto, modo non amplius adsumere; bis die potius quam semel cibum capere, et semper quam plurimum, dummodo hunc concoquat. Sed ut huius generis exercitationes cibique necessariae sunt, sic athletici supervacui: nam et intermissus propter civiles aliquas necessitates ordo exercitationis corpus adfligit, et ea corpora, quae more eorum repleta sunt, celerrime et senescunt et aegrotant. Concubitus vero neque nimis concupiscendus, neque nimis pertimescendus est. Rarus corpus\n\t\t\t\t\t\t\n\t\t\t\t\t\texcitat, frequens solvit. Cum autem frequens non numero sit sed natura\u00a0.\u00a0.\u00a0.\u00a0, ratione aetatis et temporis, scire licet eum non inutilem esse, quem corporis neque languor neque dolor sequitur. Idem interdiu peior est, noctu tutior, ita tamen, si neque illum cibus, neque hunc cum vigilia labor statim sequitur. Haec firmis servanda sunt, cavendumque ne in secunda valetudine adversae praesidia consumantur. 2. At imbecillis, quo in numero magna pars urbanorum omnesque paene cupidi litterarum sunt, observatio maior necessaria est, ut, quod vel corporis   vel loci vel studii ratio detrahit, cura restituat. Ex his igitur qui bene concoxit, mane tuto surget; qui parum, quiescere debet, et si mane surgendi necessitas fuit, redormire; qui non concoxit, ex toto conquiescere ac neque labori se neque exercitationi neque negotiis credere. Qui crudum sine praecordiorum dolore ructat, is ex intervallo aquam frigidam bibere, et se nihilo minus continere. Habitare vero aedificio lucido, perflatum aestivum, hibernum solem habente; cavere meridianum solem, matutinum et vespertinum frigus, itemque auras fluminum atque stagnorum; minimeque nubilo caelo soli aperienti se .\u00a0.\u00a0. committere, ne modo frigus, modo calor moveat; quae res maxime gravidines\n\t\t\t\t\t\t\n\t\t\t\t\t\tdestillationesque concitat. Magis vero gravibus locis ista servanda sunt, in quibus etiam pestilentiam faciunt. Scire autem licet integrum corpus esse, quo die mane urina alba, dein rufa est: illud concoquere, hoc concoxisse significat. Ubi experrectus est aliquis, paulum intermittere; deinde, nisi hiemps est, fovere os multa aqua frigida debet; longis diebus meridiari potius ante cibum; si minus, post eum. Per hiemem potissimum totis noctibus conquiescere; sin lucubrandum est, non post cibum id facere, sed post concoctionem. Quem interdiu vel domestica vel civilia officia tenuerunt, huic tempus aliquod servandum curationi corporis sui est. Prima autem eius curatio exercitatio est, quae semper antecedere cibum debet, in eo, qui minus laboravit et bene concoxit, amplior; in eo, qui fatigatus est et minus concoxit, remissior. Commode vero exercent clara lectio, arma, pila, cursus, ambulatio, atque haec non utique plana commodior est, siquidem melius ascensus quoque et descensus cum quadam varietate corpus moveat, nisi tamen id perquam inbecillum est: melior autem est sub divo quam in porticu; melior, si caput patitur, in sole quam in umbra, melior in umbra quam paries aut viridia efficiunt, quam quae tecto subest; melior recta quam flexuosa. Exercitationis autem plerumque finis esse debet sudor aut certe\n\t\t\t\t\t\t\n\t\t\t\t\t\tlassitudo, quae citra fatigationem sit, idque ipsum modo minus, modo magis faciendum est. Ac ne his quidem athletarum exemplo vel certa esse lex vel inmodicus labor debet. Exercitationem recte sequitur modo unctio, vel in sole vel ad ignem; modo balineum, sed conclavi quam maxime et alto et lucido et spatioso. Ex his vero neutrum semper fieri oportet, sed saepius alterutrum pro corporis natura. Post haec paulum conquiescere opus est. Ubi ad cibum ventum est, numquam utilis est nimia satietas, saepe inutilis nimia abstinentia: si qua intemperantia subest, tutior est in potione quam in esca. Cibus a\u00a0salsamentis, holeribus similibusque rebus melius incipit; tum caro adsumenda est, quae assa optima aut elixa est. Condita omnia duabus causis inutilia sunt, quoniam et plus propter dulcedinem adsumitur, et quod modo par est, tamen aegrius concoquitur. Secunda mensa bono stomacho nihil nocet, in inbecillo coacescit. Si quis itaque hoc parum valet, palmulas pomaque et similia melius primo cibo adsumit. Post multas potiones, quae aliquantum sitim excesserunt, nihil edendum est, post satietatem nihil agendum. Ubi expletus est aliquis, facilius concoquit, si, quicquid adsumpsit, potione aquae frigidae includit, tum paulisper invigilat, deinde bene dormit. Si quis interdiu se\n\t\t\t\t\t\t\n\t\t\t\t\t\tinplevit, post cibum neque frigori neque aestui neque labori se debet committere: neque enim tam facile haec inani corpore quam repleto nocent. Si quibus de\u00a0causis futura inedia est, labor omnis vitandus est. 3. Atque haec quidem paene perpetua sunt. Quasdam autem observationes desiderant et novae res et corporum genera et sexus et aetates et tempora anni. Nam neque ex salubri loco in gravem, neque ex gravi in salubrem transitus satis tutus est. Ex salubri in gravem prima hieme, ex gravi in eum, qui salubris est, prima aestate transire melius est. Neque ex multa vero fame nimia satietas neque ex nimia satietate fames idonea est. Perclitaturque et qui semel et qui bis die cibum incontinenter contra consuetudinem adsumit. Item neque ex nimio labore subitum otium neque ex nimio otio subitus labore sine gravi noxa est. Ergo cum quis mutare aliquid volet, paulatim debebit adsuescere. Omnem etiam laborem facilius vel puer vel senex quam insuetus homo sustinet. Atque ideo quoque nimis otiosa vita utilis non est, quia potest incidere laboris necessitas. Si quando tamen insuetus aliquis laboravit, aut si multo plus quam solet etiam si qui adsuevit, huic ieiuno dormiendum est, multo magis etiam si os amarum est vel oculi caligant, aut venter perturbatur: tum enim non dormiendum tantummodo ieiuno est, sed etiam .\u00a0.\u00a0. in posterum diem permanendum, nisi cito id quies sustulit. Quod si  factum est, surgere oportet et lente paulum ambulare. At si somni necessitas non fuit, quia modice magis aliquis laboravit, tamen ingredi aliquid eodem modo debet. Communia deinde omnibus sunt post fatigationem cibum sumpturis: ubi paulum ambulaverunt, si balneum non est, calido loco vel in sole vel ad ignem ungui atque sudare; si est, ante omnia in tepidario sedere, deinde ubi paululum conquierunt, intrare et descendere in solium; tum multo oleo ungui leniter perfricari, iterum in solium descendere, post haec os aqua calida, deinde frigida fovere. Balneum his fervens idoneum non est. Ergo si nimium alicui fatigato paene febris est, huic abunde est loco tepido demittere se inguinibus tenus in aquam calidam, cui paulum olei sit adiectum, deinde totum quidem corpus, maxime tamen eas partes, quae in aqua fuerunt, leviter perfricare ex oleo, cui vinum et paulum contriti salis sit adiectum. Post haec omnibus fatigatis aptum est cibum sumere, eoque umido uti, aqua vel certe diluta potione esse contentos, maximeque ea, quae moveat urinam. Illud quoque nosse oportet, quod ex labore sudanti frigida potio perniciosissima est atque etiam, cum sudor se remisit, itinere fatigatis inutilis. A\u00a0balineo quoque venientibus Asclepiades inutilem eam iudicavit; quod in iis verum est, quibus alvus facile nec tuto resolvitur quique facile inhorrescunt; perpetuum  in omnibus non est, cum potius naturale sit potione aestuantem stomachum refrigerari, frigentem calefieri. Quod ita praecipio, ut tamen fatear, ne ex hac quidem causa sudanti adhuc frigidum bibendum esse. Solet etiam prodesse post varium cibum frequentesque dilutas potiones vomitus, et postero die longa quies, deinde modica exercitatio. Si adsidua fatigatio urguet, in vicem modo aquam, modo vinum bibendum est, raro balineo utendum. Levatque lassitudinem etiam laboris mutatio; eumque, quem novum genus eiusdem laboris pressit, id quod in consuetudine est, reficit. Fatigato cotidianum cubile tutissimum est: lassat enim quod contra consuetudinem, seu molle seu durum est. Proprie quaedam ad eum pertinent, qui ambulando fatigatur. Hunc reficit in ipso quoque itinere frequens frictio, post iter primum sedile, deinde unctio; tum calida aqua in balineo magis superiores partes quam inferiores foveat. Si quis vero exustus in sole est, huic in balneum protinus eundum perfundendumque oleo corpus et caput; deinde in solium bene calidum descendendum est; tum multa aqua per caput infundenda, prius calida, deinde frigida. At ei, qui perfrixit, opus est in balineo primum involuto sedere, donec insudet; tum ungui, deinde lavari; cibum modicum, deinde potiones meracas adsumere. Is vero, qui navigavit et nausea pressus est, si multam bilem evomuit, vel abstinere a\u00a0cibo debet vel paulum aliquid adsumere. Si  pituitam acidam effudit, utique sumere cibum, sed adsueto leviorem: si sine vomitu nausea fuerit, vel abstinere vel post cibum vomere. Qui vero toto die vel in vehiculo vel in spectaculis sedit, huic nihil currendum sed lente ambulandum est. Lenta quoque in balineo mora, deinde cena exigua prodesse consuerunt. Si quis in balineo aestuat, reficit hunc ore exceptum et in eo retentum acetum; si id non est, eodem modo frigida aqua sumpta. Ante omnia autem norit quisque naturam sui corporis, quoniam alii graciles, ali obessi sunt, alii calidi, alii frigidiores, alii umidi, alii sicci; alios adstricta, alios resoluta alvus exercet. Raro quisquam non aliquam partem corporis inbecillam habet. Tenuis vero homo inplere se debet, plenus extenuare; calidus refrigerare, frigidus calefacere; madens siccare, siccus madefacere; itemque alvum firmare is, cui fusa, solvere is, cui adstricta est: succurrendumque semper parti maxime laboranti est. Implet autem corpus modica exercitatio, frequentior quies, unctio et, si post prandium est, balineum; contracta alvus, modicum frigus hieme, somnus et plenus et non nimis longus, molle cubile, animi securitas, adsumpta per cibos et potiones maxime dulcia et pinguia; cibus et frequentior et quantus plenissimus potest concoqui. Extenuat corpus aqua calida, si quis in ea descendit, magisque si salsa est; ieiuno balineum, inurens sol ut omnis calor, cura, vigilia; somnus nimium vel brevis vel longus, per aestatem durum cubile; cursus, multa ambulatio, omnisque vehemens exercitatio; vomitus, deiectio, acidae res et austerae; et semel die adsumptae epulae; et vini non praefrigidi ieiuno potio in consuetudinem adducta. Cum vero inter extenuantia posuerim vomitum et deiectionem, de\u00a0his quoque proprie quaedam dicenda sunt. Reiectum esse ab Asclepiade vomitum in eo volumine, quod De\u00a0tuenda sanitate composuit, video; neque reprehendo, si offensus eorum est consuetudine, qui cotidie eiciendo vorandi facultatem moliuntur. Paulo etiam longius processit; idem purgationes quoque eodem volumine expulit: et sunt eae perniciosae, si nimis valentius medicamentis fiunt. 18 Sed haec tamen summovenda esse non est perpetuum, quia corporum temporumque ratio potest ea facere necessaria, dum et modo et non nisi cum opus est adhibeantur. Ergo ille quoque ipse, si quid iam corruptum esset, expelli debere confessus est: ita non ex toto res condemnanda est. Sed esse eius etiam plures causae possunt; estque in ea quaedam paulo subtilior observatio adhibenda. Vomitus utilior est hieme quam aestate: nam tunc et pituitae et capitis gravitas maior subest. Inutilis est gracilibus et inbecillum stomachum habentibus: utilis plenis, biliosis omnibus, si vel nimium se replerunt, vel parum concoxerunt. Nam sive plus est quam quod concoqui possit, periclitari ne  conrumpatur non oportet: si vero corruptum est, nihil commodius est quam id, qua via\u00a0primum expelli potest, eicere. Itaque ubi amari ructus cum dolore et gravitate praecordiorum sunt, ad hunc protinus confugiendum est. Item prodest ei, cui pectus aestuat et frequens saliva vel nausea est, aut sonant aures, aut madent oculi, aut os amarum est; similiterque ei, qui vel caelum vel locum mutat; isque, quibus, si per plures dies non vomuerunt, dolor praecordia infestat. Neque ignoro inter haec praecipi quietem, quae non semper contingere potest agendi necessitatem habentibus, nec in omnibus idem facit. Itaque istud luxuriae causa fieri non oportere confiteor: interdum valetudinis causa recte fieri experimentis credo cum eo tamen, ne quis, qui valere et senescere volet, hoc cottidianum habeat. Qui vomere post cibum volt, si ex facili facit, aquam tantum tepidam ante debet adsumere; si difficilius, aquae vel salis vel mellis paulum adicere. At qui mane vomiturus est, ante bibere mulsum vel hysopum, aut esse radiculam debet, deinde aquam tepidam, ut supra scriptum est, bibere. Cetera, quae antiqui medici praeceperunt, stomachum omnia infestant. Post vomitum, si stomachus infirmus est, paulum cibi, sed huius idonei, gustandum, et aquae frigidae cyathi tres bibendi sunt, nisi tamen fauces vomitus exasperarint. Qui vomuit, si mane  id fecit, ambulare debet, tum ungi, dein cenare; si post cenam, postero die lavari et in balneo sudare. Inde proximus cibus mediocris utilior est isque esse debet cum pane hesterno, vino austero meraco et carne assa cibisque omnibus quam siccissimis. Qui vomere bis in mense vult, melius consulet, si biduo continuarit, quam si post quintum decimum diem vomuerit, nisi haec mora gravitatem pectori faciet. Deiectio autem medicamento quoque petenda est, ubi venter suppressus parum reddit, ex eoque inflationes, caligines, capitis dolores, aliaque superioris partis mala increscunt. Quid enim inter haec adiuvare possunt quies et inedia .\u00a0.\u00a0. quae per illas maxime eveniunt? Qui deicere volet, primum cibis vinisque utetur iis, qui hoc praestant; dein, si parum illa proficient, aloen sumat. Sed purgationes quoque, ut interdum necessariae sunt, sic, ubi frequentes sunt, periculum adferunt: adsuescit enim non ali corpus, cum omnibus morbis obnoxia maxime infirmitas sit. Calefacit autem unctio, aqua salsa, magisque si calida est, omnia salsa, amara, carnosa; si post cibum est, balneum, vinum austerum. Refrigerant in ieiunio et balneum et somnus, nisi nimis longus est, omnia acida, aqua quam frigidissima, oleum, si aqua miscetur. Umidum autem corpus efficit labor maior quam ex consuetudine, frequens balineum, cibus plenior,  multa potio, post hanc ambulatio et vigilia; per se quoque ambulatio multa et matutina et vehemens, exercitationi non protinus cibus adiectus; ea genera escae, quae veniunt ex locis frigidis et pluviis et inriguis. Contra siccat modica exercitatio, fames, unctio sine aqua, calor, sol modicus, frigida aqua, cibus exercitationi statim subiectus, et is ipse ex siccis et aestuosis locis veniens. Alvum adstringit labor, sedile, creta figularis corpori inlita, cibus inminutus, et is ipse semel die adsumptus ab eo, qui bis solet; exigua potio neque adhibita, nisi cum cibi quis, quantum adsumpturus est, cepit, post cibum quies. Contra solvit aucta ambulatio atque esca potusque, motus, qui post cibum est, subinde potiones cibo inmixtae. Illud quoque scire oportet, quod ventrem vomitus solutum conprimit, compressum solvit; itemque conprimit is vomitus, qui statim post cibum est, solvit is, qui tarde supervenit. Quod ad aetates vero pertinet, inediam facillime sustinent mediae aetates, minus iuvenes, minime pueri et senectute confecti. Quo minus fert facile quisque, eo saepius debet cibum adsumere, maximeque eo eget, qui increscit. Calida lavatio et pueris et senibus apta est. Vinum dilutius pueris, senibus meracius: neutri aetati, quae inflationes movent. Iuvenum minus quae adsumant et quomodo curentur,  interest. Quibus iuvenibus fluxit alvus, plerumque in senectute contrahitur: quibus in adulescentia fuit adstricta, saepe in senectute solvitur. Melior est autem in iuvene fusior, in sene adstrictior. Tempus quoque anni considerare oportet. Hieme plus esse convenit, minus sed meracius bibere; multo pane uti, carne potius elixa, modice holeribus; semel die cibum capere, nisi si nimis venter adstrictus est. Si prandet aliquis, utilius est exiguum aliquid, et ipsum siccum sine carne, sine potione sumere. Eo tempore anni calidis omnibus potius utendum est vel calorem moventibus. Venus tum non aeque perniciosa est. At vere paulum cibo demendum, adiciendum potioni, sed dilutius tamen bibendum est; magis carne utendum, magis holeribus; transeundum paulatim ad assa ab elixis. Venus eo tempore anni tutissima est. Aestate vero et potione et cibo saepius corpus eget; ideo prandere quoque commodum est. Ei tempori aptissima sunt et caro et holus, potio quam dilutissima, ut et sitim tollat nec corpus incendat; frigida lavatio, caro assa, frigidi cibi vel qui refrigerent. Ut saepius autem cibo utendum, sic exiguo est. Per autumnum propter caeli varietatem periculum maximum est. Itaque neque sine veste neque sine calceamentis prodire oportet, praecipueque diebus frigidioribus, neque sub divo nocte dormire, aut certe bene operiri. Cibo vero iam paulo pleniore uti licet, minus sed meracius bibere. Poma nocere quidam putant,  quae inmodice toto die plerumque sic adsumuntur, ne quid ex densiore cibo remittatur. Ita non haec sed consummato omnium nocet; ex quibus in nullo tamen minus quam in his noxae est. Sed his uti non saepius quam alio cibo convenit. Denique aliquid densiori cibo, cum hic accedit, necessarium est demi. Neque aestate vero neque autumno utilis venus est, tolerabilior tamen per autumnum: aestate in totum, si fieri potest, abstinendum est. 4.   Proximum est, ut de\u00a0iis dicam, qui partes aliquas corporis inbecillas habent. Cui caput infirmum est, is si bene concoxit, leniter perfricare id mane manibus suis debet; numquam id, si fieri potest, veste velare; ad cutem tonderi. Utileque lunam vitare, maximeque ante ipsum lunae solisque concursum; sed nusquam post cibum .\u00a0.\u00a0. Si cui capilli sunt, cotidie pectere, multum ambulare, sed, si licet, neque sub tecto neque in sole; ubique autem vitare solis ardorem, maximeque post cibum et vinum; potius ungui quam lavari, numquam ad flammam ungui, interdum ad prunam. Si in balineum venit, sub veste primum paulum in tepidario insudare, ibi ungui; tum transire in caldarium; ubi sudavit, in solium non descendere, sed multa calida aqua per caput se totum perfundere, tum tepida, deinde frigida, diutiusque ea caput quam ceteras partes perfundere; deinde id aliquamdiu perfricare, novissime detergere et unguere. Capiti nihil aeque  prodest atque aqua frigida: itaque is, cui hoc infirmum est, per aestatem id bene largo canali cotidie debet aliquamdiu subicere. Semper autem, etiamsi sine balineo unctus est neque totum corpus refrigerare sustinet, caput tamen aqua frigida perfundere: sed cum ceteras partes adtingi nolit, demittere id, ne ad cervices aqua descendat; eamque, ne quid oculis aliisve partibus noceat, defluentem subinde manibus ad os regerere. Huic modicus cibus necessarius est, quem facile concoquat; isque, si ieiuno caput laeditur, adsumendus etiam medio die est; si non laeditur, semel potius. Bibere huic adsidue vinum dilutum leve quam aquam magis expedit, ut, cum caput gravius esse coeperit, sit quo confugiat. Eique ex toto neque vinum neque aqua semper utilia sunt: medicamentum utrumque est, cum in vicem adsumitur. Scribere, legere, voce contendere huic opus non est, utique post cenam; post quam ne cogitatio quidem ei satis tuta est; maxime tamen vomitus alienus est. 5.  Neque vero iis solis, quos capitis inbecillitas torquet, usus aquae frigidae prodest, sed iis etiam, quos adsiduae lippitudines, gravidines, destillationes tonsillaeque male habent. His autem non caput tantum cottidie perfundendum est, sed os quoque multa frigida aqua fovendum est; praecipueque omnibus, quibus hoc utile auxilium est, eo utendum est, ubi gravius caelum austri reddiderunt. Cumque  omnibus inutilis sit post cibum aut contentio aut agitatio animi, tum iis praecipue, qui vel capitis vel arteriae dolores habere consuerunt, vel quoslibet alios oris adfectus. Vitari etiam gravidines destillationesque possunt, si quam minime qui his opportunus est loca aquasque mutet; si caput in sole protegit, ne incendatur, neu subito ex repentino nubilo frigus id moveat; si post concoctionem ieiunus caput radit; si post cibum neque legit neque scribit. 6.   Quem vero frequenter cita alvus exercet, huic opus est pila similibusque superiores partes exercere; dum ieiunus est, ambulare; vitare solem, continua balinea; ungi citra sudorem; non uti cibis variis, minimeque iurulentis, aut leguminibus holeribusque, iisque, quae celeriter descendunt; omnia denique fugere, quae tarde concocuntur. Venatio durique pisces et ex domesticis animalibus assa caro maxime iuvant. Numquam vinum salsum bibere expedit, ne tenue quidem aut dulce, sed austerum et plenius, neque id ipsum pervetus. Si mulso uti volet, id ex decocto melle faciendum est. Si frigidae potiones ventrem eius non turbant, his utendum potissimum est. Si quid offensae in cena sensit, vomere debet, idque postero quoque die facere; tertio modici ponderis panem ex vino esse, adiecta uva ex olla vel ex defruto similibusque aliis; deinde ad consuetudinem redire. Semper autem post cibum  conquiescere, ac neque intendere animum, neque ambulatione quamvis levi dimoveri. 7.   At si laxius intestinum dolore consuevit, quod colum nominant, cum id nihil nisi genus inflationis sit, id agendum est, ut concoquat aliquis; ut lectione aliisque generibus exerceatur; utatur balineo calido, cibis quoque et potionibus calidis, denique omni modo frigus vitet, item dulcia omnia leguminaque et quicquid inflare consuevit. 8.   Si quis vero stomacho laborat, legere clare debet et post lectionem ambulare; tum pila et armis aliove quo genere, quo superior pars movetur, exerceri; non aquam sed vinum calidum bibere ieiunus; cibum bis die adsumere, sic tamen ut facile concoquat; uti vino tenui et austero, et si post cibum, frigidis potius potionibus. Stomachum autem infirmum indicant pallor, macies, praecordiorum dolor, nausea, et nolentium vomitus, ieiuno dolor capitis; quae in quo non sunt, is firmi stomachi est. Neque credendum utique nostris est, qui cum in adversa valetudine vinum aut frigidam aquam concupiverunt, deliciarum patrocinium in accusationem non merentis stomachi habet. At qui tarde concocunt, et quorum ideo praecordia inflantur, quive propter ardorem aliquem noctu sitire consuerunt, ante quam conquiescant duos tresve cyathos per tenuem fistulam bibant. Prodest etiam adversus tardam concoctionem clare legere, deinde ambulare, tum vel ungui vel lavari; adsidue vinum frigidum  bibere, et post cibum magnam potionem, sed, ut supra dixi, per siphonem; deinde omnes potiones aqua frigida includere. Cui vero cibus acescit, is ante eum bibere aquam egelidam debet et vomere: at si cui ex hoc frequens deiectio incidit, quotiens alvus ei constiterit, frigida potione potissimum utatur. 9.   Si cui vero dolere nervi solent, quod in podagra cheiragrave esse consuevit, huic, quantum fieri potest, exercendum id est, quod adfectum est, obiciendumque labori et frigori, nisi cum dolor increvit. Sub divo quies optima est. Venus semper inimica est; concoctio, sicut in omnibus corporis adfectibus, necessaria: cruditas enim id maxime laedit, et quotiens offensum corpus est, vitiosa pars maxime sentit. Ut concoctio autem omnibus vitiis occurrit, sic rursus aliis frigus, aliis calor; quae sequi quisque pro habitu corporis sui debet. Frigus inimicum est seni, tenui, vulneri, praecordiis, intestinis, vesicae, auribus, coxis, scapulis, naturalibus, ossibus, dentibus, nervis, vulvae, cerebro. Idem summam cutem facit pallidam, aridam, duram, nigram; ex hoc horrores tremores nascuntur. At prodest iuvenibus et omnibus plenis; erectiorque mens est, et melius concoquitur, ubi frigus quidem est sed cavetur. Aqua vero frigida infusa, praeterquam capiti, etiam stomacho prodest, etiam articulis doloribusque, qui sunt sine ulceribus, item rubicundis nimis hominibus, si dolore vacant. Calor autem adiuvat omnia, quae frigus infestat, item lippientis, si nec dolor nec lacrimae sunt, nervos quoque, qui contrahuntur,  praecipueque ea ulcera, quae ex frigore sunt. Idem corporis colorem bonum facit, urinam movet. Si nimius est, corpus effeminat, nervos emollit, stomachum solvit. Minime vero frigus et calor tuta sunt, ubi subita insuetis sunt: nam frigus lateris dolores aliaque vitia, frigida aqua strumas excitat. Calor concoctionem prohibet, somnum aufert, sudorem digerit, obnoxium morbis pestilentibus corpus efficit. 10.   Est etiam observatio necessaria, qua quis in petilentia utatur adhuc integer, cum tamen securus esse non possit. Tum igitur oportet peregrinari, navigare, ubi id non licet, gestari, ambulare sub diu ante aestum leniter eodemque modo ungui; et, ut supra (9.1\u20113,  6) comprensum est, vitare fatigationem, cruditatem, frigus, calorem, libidinem, multoque magis se continere, si qua gravitas in corpore est. Tum neque mane surgendum neque pedibus nudis ambulandum est, minime post cibum aut balineum; neque ieiuno neque cenato vomendum est, neque movenda alvus; atque etiam, si per se mota est, conprimenda est. Abstinendum potius, si plenius corpus est, itemque vitandum balneum, sudor, somnus meridianus, utique si cibus quoque antecessit; qui tamen semel die tum commodius adsumitur, insuper etiam modicus, ne cruditatem moveat. Alternis diebus in vicem modo aqua modo vinum bibendum est. Quibus servatis ex reliqua victus consuetudine quam minimum mutari debet. Cum vero haec in omni  pestilentia facienda sint, tum in ea maxime, quam austri excitarint. Atque etiam peregrinantibus eadem necessaria sunt, ubi gravi tempore anni discesserunt ex suis sedibus, vel ubi in graves regiones venerunt. Ac si cetera res aliqua prohibebit, utique retineri debebit a\u00a0vino ad aquam, ab hac ad vinum qui  supra  positus est transitus. Instantis autem adversae valetudinis signa conplura sunt. In quibus explicandis non dubitabo auctoritate antiquorum virorum uti, maximeque Hippocratis, cum recentiores medici, quamvis quaedam in curationibus mutarint, tamen haec illos optime praesagisse fateantur. Sed antequam dico  (capp. 2 seqq.), quibus praecedentibus morborum timor subsit, non alienum videtur exponere, quae tempora anni  (1,\u00a01\u20112), quae tempestatum genera  (1,\u00a03\u20114), quae partes aetatis, qualia corpora maxime tuta vel periculis oportuna sint  (1,\u00a05), quod genus adversae valetudinis in quo timeri maxime possit (1,\u00a06\u201123), non quo non omni tempore, in omni tempestatum genere omnis aetatis, omnis habitus homines per omnia genera morborum et aegrotent et moriantur, sed quo minus .\u00a0.\u00a0. frequentius tamen quaedam eveniant, ideoque utile sit scire unumquemque, quid et quando maxime caveat. 1.   Igitur saluberrimum ver est, proxime deinde ab hoc hiemps; periculosior quam salubrior aestas, autumnus longe periculosissimus. Ex tempestatibus vero optimae aequales sunt, sive frigidae sive calidae; pessimae, quae maxime variant; quo fit, ut autumnus plurimos opprimat. Nam fere meridianis temporibus calor, nocturnis atque matutinis simulque etiam vespertinis frigus est. Corpus ergo, et aestate et subinde meridianis caloribus relaxatum, subito frigore excipitur. Sed ut eo tempore id maxime fit, sic, quandocumque evenit, noxium est. Ubi aequalitas autem est, tamen saluberrimi sunt sereni dies; meliores pluvii quam tantum nebulosi nubilive, optimique hieme qui omni vento vacant, aestate quibus favonii perflant. Si genus aliud ventorum est, salubriores septentrionales quam subsolani vel austri sunt, sic tamen haec, ut interdum regionum sorte mutentur. Nam fere ventus ubique a\u00a0mediterraneis regionibus veniens salubris, a\u00a0mari gravis est. Neque solum in bono tempestatium habitu certior valetudo est, sed priores morbi quoque, si qui inciderunt, leviores sunt et promptius finiuntur. Pessimum aegro caelum est, quod aegrum  fecit, adeo ut in id quoque genus, quod natura peius est, in hoc statu salubris mutatio sit. At aetas media tutissima est, quae neque iuventae calore, neque senectutis frigore infestatur. Longis morbis senectus, acutis adulescentia magis patet. Corpus autem habilissimum quadratum est, neque gracile neque obesum. Nam longa statura, ut in iuventa decora est, sic matura senectute conficitur, gracile corpus infirmum, obesum hebes est. Vere tamen maxime, quae cum umoris motu novantur, in metu esse consuerunt. Ergo tum lippitudines, pustulae, profusio sanguinis, abscessus corporis, quae Graeci nominant, bilis atra, quam  appellant, insania, morbus comitialis, angina, gravidines, destillationes oriri solent. I quoque morbi, qui in articulis nervisque modo urguent modo quiescunt, tum maxime et inchoantur et repetunt. At aestas non quidem vacat plerisque his morbis sed adicit febres vel continuas vel ardentes vel tertianas, vomitus, alvi deiectiones, auricularum dolores, ulcera oris, cancros et in ceteris quidem partibus, sed maxime obscenis, et quicquid sudore hominem resolvit. Vix quicquam ex his in autumnum non incidit: sed oriuntur quoque eo tempore febres incertae, lienis dolor, aqua inter cutem, tabes, quam Graeci nominant, urinae difficultas, quam appellant, tenuioris intestini morbus quem ileon nominant, levitas intestinorum, qui lienteria vocatur, coxae dolores, morbi comitiales. Idemque tempus et diutinis malis fatigatos, et ab aestate tantum proxima pressos interemit, et alios novis morbis conficit; et quosdam longissimis inplicat, maximeque quartanis, quae per hiemem quoque exerceant. Nec aliud magis tempus pestilentiae patet, cuiuscumque ea generis est; quamvis variis rationibus nocet. Hiemps autem capitis dolores, tussim et quicquid in faucibus in lateribus in visceribus mali contrahitur, inritat. Ex tempestatibus aquilo tussim movet, fauces exasperat, ventrem adstringit, urinam supprimit, horrores excitat, item dolores lateris et pectoris. Sanum tamen corpus spissat et mobilius atque expeditius reddit. Auster aures hebetat, sensum tardat, capitis dolores movet, alvum solvit, totum corpus efficit hebes, umidum, languidum. Ceteri venti, quo vel huic vel illi propiores sunt, eo magis vicinos his illisve affectus faciunt. Denique omnis calor iecur et lienem inflat, mentem hebetat; ut anima deficiat, ut sanguis prorumpat, efficit. Frigus modo nervorum distentionem, modo rigorem infert; illud spasmos, hoc tetanos Graece nominatur; nigritiem in ulceribus, horrores in febribus excitat. In siccitatibus acutae febres, lippitudines, tormina, urinae difficultas, articulorum dolores oriuntur; per imbres longae febres, alvi deiectiones, angina, cancri,   morbi comitiales, resolutio nervorum (paralysin Graeci nominant). Neque solum interest, quales dies sint, sed etiam, quales ante praecesserint. Si hiemps sicca septentrionales ventos habuit, ver autem austros et pluvias exhibet, fere subeunt lippitudines, tormina, febres, maximeque in mollioribus corporibus, ideoque praecipue in muliebribus. Si vero austri pluviaeque hiemem occuparunt, ver autem frigidum et siccum est, gravidae quidem feminae, quibus tum adest partus, abortu periclitantur; eae vero, quae gignunt, inbecillos vixque vitales edunt. Ceteros lippitudo arida et, si seniores sunt, gravedines atque destillationes male habent. At si a\u00a0prima hieme austri ad ultimum ver continuarint, laterum dolores et insania febricitantium, quam phrenesin appellant, celerrime rapiunt. Ubi vero calor a\u00a0primo vere orsus aestatem quoque similem exhibet, necesse est multum sudorem in febribus subsequi. At si sicca aestas aquilones habuit, autumno vero imbres austrique sunt, tota hieme, quae proxima est, tussis, destillatio, raucitas, in quibusdam etiam tabes oritur. Sin autem autumnus quoque aeque siccus iisdem aquilonibus perflatur, omnibus quidem mollioribus corporibus, inter quae muliebria esse proposui, secunda valetudo contingit: durioribus vero instare possunt et aridae lippitudines, et febres partim acutae partim longae, et ii morbii, qui ex atra bile nascuntur. Quod ad aetates vero pertinet, pueri proximique  his vero optime valent, et aestate prima tutissimi sunt, senes aestate et autumni prima parte, iuvenes hieme quique inter iuventam senectutemque sunt. Inimicior senibus hiemps, aestas adulescentibus est. Tum sique inbecillitas oritur, proximum est, ut infantes tenerosque adhuc pueros serpentia ulcera oris, quae  Graeci nominant, vomitus, nocturnae vigiliae, aurium umor, circa umbilicum inflammationes exerceant. Propriae etiam dentientium gingivarum exulcerationes, febriculae, interdum nervorum distentiones, alvi deiectiones; maximeque caninis dentibus orientibus male habent; quae pericula plenissimi cuiusque sunt, et cui maxime venter adstrictus est. At ubi aetas paulum processit, glandulae, et vertebrarum, quae in spina sunt, aliquae inclinationes, struma, verrucarum quaedam genera dolentia  Graeci appellant) et plura alia tubercula oriuntur. Incipiente vero iam pube, et ex iisdem multa, et longae febres, sanguinis ex naribus cursus. Maximeque omnis pueritia, primum circa quadragesimum diem, deinde septimo mense, tum septimo anno, postea circa pubertatem periclitatur. Si qua etiam genera morborum in infantem inciderunt, ac neque pubertate neque primis coitibus neque in femina primis menstruis finita sunt, fere longa sunt: saepius tamen morbi pueriles, qui diutius manserunt, terminantur. Adulescentia morbis acutis item comitialibus tabique maxime obiecta est; fereque iuvenes sunt, qui sanguinem expuunt. Post hanc   aetatem laterum et pulmonis dolores, lethargus, cholera, insania, sanguinis per quaedam velut ora venarum  Graeci appellant) profusio. In senectute spiritus et urinae difficultas, gravedo, articulorum et renum dolores, nervorum resolutiones, malus corporis habitus ( Graeci appellant), nocturnae vigiliae, vitia longiora aurium, oculorum, etiam narium, praecipueque soluta alvus, et quae secuntur hanc, tormina vel levitas intestinorum ceteraque ventris fusi mala. Praeter haec graciles tabes, deiectiones, destillationes, item viscerum et laterum dolores fatigant. Obesi plerumque acutis morbis et difficultate spirandi strangulantur, subitoque saepe moriuntur; quod in corpore tenuiore vix evenit. 2.   Ante adversam autem valetudinem, ut supra  (. 1)  dixi, quaedam notae oriuntur, quarum omnium commune est aliter se corpus habere atque consuevit, neque in peius tantum sed etiam in melius. Ergo si plenior aliquis et speciosior et coloratior factus est, suspecta habere bona sua debet; quae quia neque in eodem habitu subsistere neque ultra progredi possunt, fere retro quasi ruina quadam revolvuntur. Peius tamen signum est, ubi aliquis contra consuetudinem emacuit et colorem decoremque amisit, quoniam in iis, quae superant, est quod morbus demat; in iis, quae desunt, non est quod ipsum morbum ferat. Praeter haec protinus timeri debet, si graviora membra sunt, si crebra ulcera oriuntur, si corpus supra consuetudinem inca luit;  si gravior somnus pressit, si tumultuosa somnia fuerunt, si saepius expergiscitur aliquis quam adsuevit, deinde iterum soporatur; si corpus dormientis circa partes aliquas contra consuetudinem insudat, maximeque si circa pectus, aut cervices, aut crura vel genua vel coxas. Item si marcet animus, si loqui et moveri piget, si corpus torpet; si dolor praecordiorum est aut totius pectoris aut, qui in plurimis evenit, capitis; si salivae plenum os est, si oculi cum dolore vertuntur, si tempora adstricta sunt, si membra inhorrescunt, si spiritus gravior est; si circa frontem intentae venae moventur, si frequentes oscitationes; si genua quasi fatigata sunt, totumve corpus lassitudinem sentit. Ex quibus saepe plura, numquam non aliqua febrem antecedunt. In primis tamen illud considerandum est, num cui saepius horum aliquid eveniat neque ideo corporis ulla difficultas subsequatur. Sunt enim quaedam proprietates hominum, sine quarum notitia non facile quicquam in futurum praesagiri potest. Facile itaque securus est in iis aliquis, quae saepe sine periculo evasit: ille sollicitari debet, cui haec nova sunt, aut qui ista numquam sine custodia sui tuta habuit. 3.   Ubi vero febris aliquem occupavit, scire licet non periclitari, si in latus aut dextrum aut sinistrum, ut ipsi visum est, cubat, cruribus paulum reductis, qui fere sani quoque iacentis habitus est; si facile   convertitur, si noctu dormit, interdiu vigilat; si ex facili spirat, si non conflictatur; si circa umbilicum et pubem cutis plena est; si praecordia eius sine ullo sensu doloris aequaliter mollia in utraque parte sunt: quod si paulo tumidiora sunt, sed tamen digitis cedunt et non dolent, haec valetudo, ut spatium aliquod habebit, sic tuta erit. Corpus quoque, quod aequaliter molle et calidum est, quodque aequaliter totum insudat, et cuius febricula eo sudore finitur, securitatem pollicetur. Sternumentum etiam inter bona indicia est, et cupiditas cibi vel a\u00a0primo servata, vel etiam post fastidium orta. Neque terrere debet ea febris, quae eodem die finita est, ac ne ea quidem, quae, quamvis longiore tempore evanuit, tamen ante alteram accessionem ex toto quievit, sic ut corpus integrum, quod  Graeci vocant, fieret. Si quis autem incidit vomitus, mixtus esse et bile et pituita debet, et in urina subsidere album, leve, aequale, sic ut etiam, si quae quasi nubeculae innatarint, in imum deferantur. At venter ei, qui a\u00a0periculo tutus est, reddit mollia, figurata, eodem fere tempore, quo secunda valetudine adsuevit, modo convenientia iis, quae adsumuntur. Peior cita alvus est: sed ne haec quidem terrere protinus debet, si matutinis temporibus coacta magis est, aut si procedente tempore paulatim contrahitur et rufa   est neque foeditate odoris similem alvum sani hominis excedit. Ac lumbricos quoque aliquos sub finem morbi descendisse nihil nocet. Si inflatio in superioribus partibus dolorem tumoremque fecit, bonum signum est sonus ventris inde ad inferiores partes evolutus, magisque etiam, si sine difficultate cum stercore excessit. 4.  Contra gravis morbi periculum est, ubi supinus aeger iacet porrectis manibus et cruribus; ubi residere volt in ipso acuti morbi impetu, praecipueque pulmonibus laborantibus; ubi nocturna vigilia premitur, etiamsi interdiu somnus accedit; ex quo tamen peior est, qui inter quartam horam et noctem est, quam qui matutino tempore ad quartam. Pessimum tamen est, si somnus neque noctu neque interdiu accedit: id enim fere sine continuo dolore esse non potest. Neque vero signum bonum est etiam somno ultra debitum urgueri, peiusque, quo magis se sopor interdiu noctuque continuat. Mali etiam morbi testimonium est vehementer et crebro spirare, a\u00a0sexto die coepisse inhorrescere, pus expuere, vix excreare, dolorem habere continuum, difficulter morbum ferre, iactare bracchia et crura, sine voluntate lacrimare; habere umorem glutinosum dentibus inhaerentem, cutem circa umbilicum et pubem macram, praecordia inflammata, dolentia, dura, tumida, intenta, magisque si haec dextra parte quam sinistra sunt; periculosissimum tamen est, si   venae quoque ibi vehementer agitantur. Mali etiam morbi signum est nimis celeriter emacrescere; caput et pedes manusque calidas habere ventre et lateribus frigentibus, aut frigidas extremas partes acuto morbo urguente, aut post sudorem inhorrescere; aut post vomitum singultum esse vel rubere oculos; aut post cupiditatem cibi postve longas febres hunc fastidire; aut multum sudare, maximeque frigido sudore, aut habere sudores non per totum corpus aequales, quique febrem non finiant, et febres eas, quae cotidie tempore eodem revertantur, quaeve semper pares accessiones habeant neque tertio quoque die leventur quaeque continuent, ut per accessiones increscant, tantum per decessiones molliantur, neque umquam integrum corpus dimittant. Pessimum est, si ne levatur quidem febris, sed aeque concitata continuat. Periculosum etiam est post arcuatum morbum febrem oriri, utique si praecordia dextra parte dura manserunt. Ac dolentibus his nulla acuta febris leviter terrere nos debet; neque umquam in acuta febre aut a\u00a0somno non est terribilis nervorum distentio. Timere etiam ex somno mali morbi est, itemque in prima protinus febre mentem esse turbatam membrumve aliquod esse resolutum; ex quo casu quamvis vita redditur, tamen id fere membrum debilitatur. Vomitus etiam periculosus est si sincerus est nec ei pituita vel bilis est mixta, peiorque, si viridis aut niger. At mala urina est, in qua subsidunt subrubra et levia; deterior, in qua quasi folia quaedam tenuia atque alba; pessima ex his, si tamquam ex furfuribus   factas nubeculas repraesentat. Diluta quoque atque alba vitiosa est, sed in phreneticis maxime. Alvus autem mala est ex toto suppressa; periculosa etiam, quae inter febres fluens conquiescere hominem in cubili non patitur, utique, si quod descendit est perliquidum aut albidum aut pallidum aut spumans. Praeter haec periculum ostendit id quod excernitur, si est exiguum, glutinosum, leve, album, idemque subpallidum; vel si est aut lividum aut biliosum aut cruentum aut peioris odoris quam ex consuetudine. Malum est etiam, quod post longas febres sincerum est. 5.   Post haec indicia votum est longum morbum fieri: sic enim necesse est, nisi occidit. Neque vitae alia spes in magnis malis est, quam ut impetum morbi trahendo aliquis effugiat porrigaturque in id tempus, quod curationi locum praestet. Protinus tamen signa quaedam sunt, ex quibus colligere possimus morbum, etsi non interemit, longius tamen tempus habiturum: ubi frigidus sudor inter febres non acutas circa caput tantum aut cervices oritur, aut ubi febre non quiescente corpus insudat, aut ubi corpus modo frigidum modo calidum est et color alius ex alio fit, aut ubi, quod inter febres aliqua parte abscessit, ad sanitatem non pervenit, aut ubi aeger pro spatio parum emacrescit; item si urina modo pura et liquida est, modo habet quaedam subsidentia, aut si levia atque alba rubrave   sunt, quae in ea subsidunt, aut si quasdam quasi miculas repraesentat, aut si bullulas excitat. 6.   Sed inter haec quidem proposito metu spes tamen superest: ad ultima vero iam ventum esse testantur nares acutae, conlapsa tempora, oculi concavi, frigidae languidaeque aures et imis partibus leviter aversae, cutis circa frontem dura et intenta: color aut niger aut perpallidus, multoque magis, si ita haec sunt, ut neque vigilia praecesserit neque ventris resolutio neque inedia. Ex quibus causis interdum haec species oritur, sed uno die finitur: itaque diutius durans mortis index est. Si vero in morbo vetere iam triduo talis est, in propinquo mors est, magisque, si praeter haec oculi quoque lumen refugiunt et inlacrimant, quaeque in iis alba esse debent, rubescunt, atque in iisdem venulae pallent, pituitaque in iis innatans novissime angulis inhaerescit, alterque ex his minor est, iique aut vehementer subsederunt, aut facti tumidiores sunt, perque somnum palpebrae non committuntur, sed inter has ex albo oculorum aliquid apparet, neque id fluens alvus expressit; eaedemque palpebrae pallent, et idem pallor labra et nares decolorat; eademque labra et nares oculique et palpebrae et supercilia aliquave ex his pervertuntur; isque propter inbecillitatem iam non audit, aut non videt. Eadem mors denuntiatur, ubi aegri supini cubantis genua contracta sunt; ubi is deorsum ad pedes subinde delabitur; ubi brachia et crura nudat et   inaequaliter dispergit, neque iis calor subest; ubi hiat, ubi adsidue dormit; ubi is, qui mentis suae non est, neque id facere sanus solet, dentibus stridet; ubi ulcus, quod aut ante in ipso morbo natum est, aridum et aut pallidum aut lividum factum est. Illa quoque mortis indicia sunt: ungues digitique pallidi, frigidus spiritus; aut si manibus quis in febre et acuto morbo vel insania pulmonisve dolore vel capitis in veste floccos legit fimbriasve deducit, vel in adiuncto pariete, si qua minuta eminent, carpit. Dolores etiam circa coxas et inferiores partes orti, si ad viscera transierunt, subitoque desierunt, mortem subesse testantur, magisque si alia quoque signa accesserunt.  7   Neque is servari potest, qui sine ullo tumore febricitans subito strangulatur, aut devorare salivam suam non potest; cuive in eodem febris corporisque habitu cervix convertitur sic, ut devorare aeque nihil possit; aut cui simul et continua febris et ultima corporis infirmitas est; aut cui febre non quiescente exterior pars friget, interior sic calet, ut etiam sitim faciat; aut qui febre aeque non quiescente simul et delirio et spirandi difficultate vexatur; aut qui epoto veratro exceptus distentione nervorum est; aut qui ebrius ommutuit: is enim fere nervorum distentione consumitur, nisi aut febris accessit, aut eo tempore, quo ebrietas solvi debet, loqui coepit. Mulier quoque gravida acuto morbo facile consumitur;   et is, cui somnus dolorem auget; et cui protinus in recenti morbo bilis atra vel infra vel supra se ostendit; cuive alterutro modo se prompsit, cum iam longo morbo corpus eius esset extenuatum et adfectum. Sputum etiam biliosum et purulentum, sive separatim ista sive mixta proveniunt, interitus periculum ostendunt. Ac si circa septimum diem tale esse coepit, in proximum est, ut is circa quartum decimum diem decedat, nisi alia signa mitiora peiorave accesserint; quae quo leviora graviorave subsecuta sunt, eo vel seriorem mortem vel maturiorem denuntiant. Frigidus quoque sudor in acuta febre pestifer est, atque in omni morbo vomitus, qui varius et multorum colorum est, praecipueque si malus in hoc odor est. Ac sanguinem quoque in febre vomuisse pestiferum est. Urina vero rubra et tenuis in magna cruditate esse consuevit, et saepe, antequam spatio maturescat, hominem rapit: itaque si talis diutius permanet, periculum mortis ostendit. Pessima tamen est praecipueque mortifera nigra, crassa, mali odoris; atque in viris quidem et mulieribus talis deterrima est: in pueris vero quae tenuis et diluta est. Alvus quoque varia pestifera est, quae strigmentum, sanguinem, bilem, viride aliquid, modo diversis temporibus, modo simul, et in mixtura quadam, discreta tamen repraesentat. Sed haec quidem potest paulo diutius trahere: in praecipiti vero iam esse denuntiat, quae livida eademque   vel nigra vel pallida vel pinguis est, utique si magna foeditas odoris accessit. Illud interrogari me posse ab aliquo scio: si certa futurae mortis indicia sunt, quomodo interdum deserti a\u00a0medicis convalescant? quosdamque fama prodiderit in ipsis funeribus revixisse. Quin etiam vir iure magni nominis Democritus ne finitae quidem vitae satis certas notas esse proposuit, quibus medici credidissent: adeo illud non reliquit, ut certa aliqua signa futurae mortis essent. Adversus quos ne dicam illud quidem, quod in vicino saepe quaedam notae positae non bonos sed inperitos medicos decipiunt, quod Asclepiades funeri obvius intellexit quendam vivere qui efferebatur; nec protinus crimen artis esse, si quod professoris sit. Illa tamen moderatius subiciam, coniecturalem artem esse medicinam, rationemque coniecturae talem esse, ut, cum saepius aliquando responderit, interdum tamen fallat. Non si quid itaque vix in millensimo corpore aliquando decipit, id notam non habet, cum per innumerabiles homines respondeat. Idque non in iis tantum, quae pestifera sunt, dico, sed in iis quoque, quae salutaria; siquidem etiam spes interdum frustratur, et moritur aliquis, de\u00a0quo medicus securus primo fuit: quaeque medendi causa reperta sunt, nonnumquam in peius aliquid convertunt. Neque id evitare humana inbecillitas in tanta varietate cor porum potest. Sed tamen medicinae fides est, quae multo saepius perque multo plures aegros prodest. Neque tamen ignorare oportet in acutis morbis fallaces magis notas esse et salutis et mortis. 7.   Sed cum proposuerim signa, quae in omni adversa valetudine communia esse consuerunt, eo quoque transibo, ut, quas aliquis in singulis morborum generibus habere possit notas, indicem. Quaedam autem sunt quae ante febres, quaedam quae inter eas, quid aut intus sit aut venturum sit, ostendunt. Ante febres, si caput grave est, aut ex somno oculi caligant, aut frequentia sternumenta sunt, circa caput aliquis pituitae impetus timeri potest. Si sanguis aut calor abundat, proxumum est, ut aliqua parte profluvium sanguinis fiat. Si sine causa quis emacrescit, ne in malum habitum corpus eius recidat, metus est. Si praecordia dolent, aut inflatio gravis est, aut toto die non concocta fertur urina, cruditatem esse manifestum est. Quibus diu color sine morbo regio malus est, ii vel capitis doloribus conflictantur, vel terram edunt. Qui diu habent faciem pallidam et tumidam, aut capite aut visceribus aut alvo laborant. Si in continua febre puero venter nihil reddidit, mutaturque ei color, neque somnus accedit, ploratque is adsidue, metuenda nervorum distentio est. Frequens autem destillatio in corpore tenui longoque tabem timendam esse testatur. Ubi pluribus diebus non descendit alvus, docet aut   subitam deiectionem aut febriculam instare. Ubi pedes turgent, longae deiectiones sunt; ubi dolor in imo ventre et coxis est, aqua inter cutem instat: sed hoc morbi genus ab ilibus oriri solet. Idem propositum periculum est iis, quibus voluntas desidendi est, venter nihil reddit nisi et aegre et durum, tumor in pedibus est, idemque modo dextra modo sinistra parte ventris invicem oritur atque finitur: sed a\u00a0iocinere id malum proficisci videtur. Eiusdem morbi nota est, ubi circa umbilicum intestina torquentur ( Graeci nominant), coxaeque dolores manent, eaque neque tempore neque remediis solvuntur. Calor autem articulorum prout in pedibus manibusve aut alia qualibet parte sic est ut eo loco nervi contrahantur, aut si id membrum ex levi causa fatigatum aeque frigido calidoque offenditur, podagram cheiragramve, vel eius articuli, in quo id sentitur, morbum futurum esse denuntiat. Quibus in pueritia sanguis ex naribus fluxit, deinde fluere desiit, vel capitis doloribus conflictentur necesse est, vel in articulis aliquas exulcerationes gravis habeant, vel aliquo morbo etiam debilitentur. Quibus feminis menstrua non proveniunt, necesse est capitis acerbissimi dolores sint, vel quaelibet alia pars morbo infestetur. Eademque iis pericula sunt, quibus articulorum vitia, dolores tumoresque, sine podagra similibusque   morbis, oriuntur et desinunt, utique, si saepe tempora iisdem dolent noctuque corpora insudant. Si frons prurit, lippitudinis metus est. Si mulier a\u00a0partu vehementes dolores habet, neque alia praeterea signa mala sunt, circa vicensimum diem aut sanguis per nares erumpet, aut in inferioribus partibus aliquid abscedet. Quicumque etiam dolorem ingentem circa tempora et frontem habebit, is alterutra ratione eum finiet, magisque si iuvenis erit, per sanguinis profusionem, si senior, per suppurationem. Febris autem, quae subito sine ratione, sine bonis signis finita est, fere revertitur. Cui sanguine fauces et interdiu et noctu replentur, sic ut neque capitis dolores neque praecordiorum neque tussis neque vomitus neque febricula praecesserit, huius aut in naribus aut in faucibus ulcus reperietur. Si mulieri inguen et febricula orta est, neque causa apparet, ulcus in vulva est. Urina autem crassa, ex qua quod desidet album est, significat circa articulos aut circa viscera dolorem metumque morbi esse. Eadem viridis aut viscerum dolorem tumoremque cum aliquo periculo subesse, aut certe corpus integrum non esse testatur. At si sanguis aut pus in urina est, vel vesica vel renes exulcerati sunt. Si haec crassa carunculas quasdam exiguas quasi capillos habet, aut si bullat et male olet, et interdum quasi harenam, interdum quasi sanguinem trahit, dolent autem   coxae et quae inter has superque pubem sunt, et accedunt frequentes ructus, interdum vomitus biliosus, extremaeque partes frigescunt, urinae crebra cupiditas sed magna difficultas est, et quod inde excretum est, aquae simile vel rufum vel pallidum est, paulum tamen in eo levamenti est, alvus vero cum multo spiritu redditur, utique in renibus vitium est. At si paulatim destillat, vel si sanguis per hanc editur, et in eo quaedam cruenta concreta sunt, idque ipsum cum difficultate redditur, et circa pubem inferiores partes dolent, in eadem vesica vitium est. Calculosi vero his indiciis cognoscuntur: difficulter urina redditur paulatimque; interdum etiam sine voluntate destillat; eadem harenosa est; nonnumquam sanguis aut cruentum aut purulentum aliquid cum ea excernitur; eamque quidam promptius recti, quidam resupinati, maximeque ii, qui grandes calculos habent, quidam etiam inclinati reddunt, colemque extendendo dolorem levant. Gravitatis quoque cuiusdam in ea parte sensus est; atque ea cursu omnique motu agentur. Quidam etiam, cum torquentur, pedes inter se, subinde mutatis vicibus, inplicant. Feminae vero oras naturalium suorum manibus admotis scabere coguntur: nonnumquam, si digitum admoverunt, ubi vesicae cervicem is urguet, calculum sentiunt. At qui spumantem sanguinem excreant, iis in pulmone vitium est. Mulieri gravidae sine modo fusa alvus excutere partum potest. Eidem si lac ex mammis profluit, inbecillum est quod intus gerit: durae   mammae sanum illud esse testantur. Frequens singultus et praeter consuetudinem continuus iecur inflammatum esse significat. Si tumores super ulcera subito esse desierunt, idque a\u00a0tergo incidit, vel distentio nervorum vel rigor timeri potest: at si a\u00a0priore parte id evenit, vel lateris acutus dolor vel insania expectanda est: interdum etiam eiusmodi casum, quae tutissima inter haec est, profusio alvi sequitur. Si ora venarum, sanguinem solita fundere, subito suppressa sunt, aut aqua inter cutem aut tabes sequitur. Eadem tabes subit, si in lateris dolore orta suppuratio intra quadraginta dies purgari non potuit. At si longa tristitia cum longo timore et vigilia est, atrae bilis morbus subest. Quibus saepe ex naribus fluit sanguis, iis aut lienis tumet, aut capitis dolores sunt, quos sequitur, ut quaedam ante oculos tamquam imagines obversentur. At quibus magni lienes sunt, iis gingivae malae sunt, et os olet, aut sanguinis aliqua parte prorumpit; quorum si nihil evenit, necesse est in cruribus mala ulcera, et ex his nigrae cicatrices fiant. Quibus causa doloris neque sensus eius est, his mens labat. Si in ventrem sanguis confluxit, ibi in pus vertitur. Si a\u00a0coxis et inferioribus partibus dolor in pectus transit, neque ullum signum malum accessit, suppurationis eo loco periculum est. Quibus sine febre aliqua parte dolor aut prurigo cum rubore et calore est, ibi aliquid suppurat. Urina quoque, quae in homine sano parum liquida est, circa aures futuram aliquam suppurationem esse denuntiat. Haec vero, cum sine febre quoque vel latentium vel futurarum rerum notas habeant, multo certiora sunt, ubi febris accessit, atque etiam aliorum morborum tum signa nascuntur. Ergo protinus insania timenda est, ubi expeditior alicuius, quam sani fuit, sermo subitaque loquacitas orta est, et haec ipsa solito audacior; aut ubi raro quis et vehementer spirat, venasque concitatas habet praecordiis duris et tumentibus. Oculorum quoque frequens motus, et in capitis dolore offusae oculis tenebrae, vel nullo dolore substante somnus ereptus, continuataque nocte et die vigilia, vel prostratum contra consuetudinem corpus in ventrem, sic ut ipsius alvi dolor id non coegerit, item robusto adhuc corpore insolitus dentium stridor insaniae signa sunt. Si quid etiam abscessit, et antequam suppuraret manente adhuc febre subsedit, periculum adfert primum furoris, deinde interitus. Auris quoque dolor acutus cum febre continua vehementique saepe mentem turbat; ex eo casu iuveniores interdum intra septimum diem moriuntur, seniores tardius, quoniam neque aeque magnas febres experiuntur, neque aeque insaniunt: ita sustinent, dum is adfectus in pus vertatur. Suffusae quoque sanguine mulieris mammae furorem venturum esse testantur. Quibus autem longae febres sunt, iis aut abscessus aliqui aut articulorum dolores erunt. Quorum faucibus in febre inliditur spiritus, instat his nervorum distentio. Si angina subito finita est, in pulmonem id malum transit;   idque saepe intra septimum diem occidit. Quod nisi incidat, sequitur, ut aliqua parte suppuret. Deinde post alvi longam resolutionem tormina, post haec intestinorum levitas oritur; post nimias destillationes tabes, post lateris dolorem vitia pulmonum, post haec insania; post magnos fervores corporis nervorum rigor aut distentio; ubi caput vulneratum est, delirium; ubi vigilia torsit, nervorum distentio; ubi vehementer venae super ulcera moventur, sanguinis profluvium. Suppuratio vero pluribus morbis excitatur: nam si longae febres sine dolore, sine manifesta causa remanent, in aliquam partem id malum incumbit, in iuvenioribus tamen: nam senioribus ex eiusmodi morbo quartana fere nascitur. Eadem suppuratio fit, si praecordia dura, dolentia ante vicensimum diem hominem non sustulerunt, neque sanguis ex naribus fluxit, maximeque in adulescentibus, utique si inter principia aut oculorum caligo aut capitis dolores fuerunt: sed tum in inferioribus partibus aliquid abscedit. Aut si praecordia tumorem mollem habent, neque habere intra sexaginta dies desinunt, haeretque per omne id tempus febris; sed tum in superioribus partibus fit abscessus; ac si inter ipsa viscera non fit, circa aures erumpit. Quomque omnis longus tumor ad suppurationem fere spectet, magis eo tendit is, qui in praecordiis quam is, qui in ventre est; is, qui supra   umbilicum quam is, qui infra est. Si lassitudinis etiam sensus in febre est, vel in maxillis vel in articulis aliquid abscedit. Interdum quoque urina tenuis et cruda sic diu fertur, ut alia salutaria signa sint, exque eo casu plerumque infra transversum septum, quod  Graeci vocant, fit abcessus. Dolor etiam pulmonis, si neque etiam per sputa neque per sanguinis detractionem neque per victus rationem finitus est, vomicas aliquas intus excitat aut circa vicesimum diem aut circa tricesimum aut circa quadragesimum, nonnumquam etiam circa sexagensimum. Numerabimus autem ab eo die, quo primum febricitavit aliquis aut inhorruit aut gravitatem eius partis sensit. Sed hae vomicae modo a\u00a0pulmone modo a\u00a0contraria parte nascuntur. Quod suppurat, ab ea parte, quam adficit, dolorem inflammationemque concitat: ipsum calidius est et, si in partem sanam aliquis decubuit, onerare eam ex pondere aliquo videtur. Omnis etiam suppuratio, quae nondum oculis patet, sic deprehendi potest: si febris non dimittit, eaque interdiu levior est, noctu increscit, multus sudor oritur, cupiditas tussiendi est, et paene nihil in tussi excreatur, oculi cavi sunt, malae rubent, venae sub lingua inalbescunt, in manibus fiunt adunci ungues, digiti maximeque summi calent, in pedibus tumores sunt, spiritus difficilius trahitur, cibi fastidium est, pustulae toto corpore oriuntur. Quod si protinus initio dolor et tussis fuit et spiritus difficultas, vomica vel ante   vel circa vicesimum diem erumpet: si serius ista coeperint, necesse est quidem increscant, sed quo minus cito adfecerint, eo tardius solventur. Solent etiam in gravi morbo pedes cum digitis unguibusque nigrescere: quod si non est mors consecuta et reliquum corpus invaluit, pedes tamen decidunt. 8.   Sequitur, ut in quoque morbi genere proprias notas explicem, quae vel spem vel periculum ostendant. Ex vesica dolenti si purulenta urina processit, inque ea leve et album subsedit, metum detrahit. In pulmonis morbo si sputo ipso levatur dolor, quamvis id purulentum est tamen aeger facile spirat, facile excreat, morbum ipsum non difficulter fert, potest ei secunda valetudo contingere. Neque inter initia terreri convenit, si protinus sputum mixtum est rufo quodam et sanguine, dummodo statim edatur. Laterum dolores suppuratione facta, deinde intra quadragesimum diem purgata, finiuntur. Si in iocinere vomica est, et ex ea fertur pus purum et album, salus facilis est: id enim malum in tunica est. Ex suppurationibus vero eae tolerabiles sunt, quae in exteriorem partem feruntur et acuuntur. At ex iis, quae intus procedunt, eae leviores, quae contra se cutem non adficiunt, eamque et sine dolore esse et eiusdem coloris, cuius reliquae partes sunt, sinunt esse. Pus quoque, quacumque parte erumpit, si est leve, album, unius coloris, sine ullo metu est, et quo effuso febris protinus conquievit desieruntque urguere cibi fastidium et potionis desiderium. Si quando etiam suppuratio descendit in   crura, sputumque eiusdem factum pro rufo purulentum est, periculi minus est. At in tabe eius, qui salvus futurus est, sputum esse debet album, aequale totum, eiusdemque coloris, sine pituita; eique etiam simile esse oportet, si quid in nares a\u00a0capite destillat. Longe optimum est febrem omnino non esse; secundum est tantulam esse, ut neque cibum inpendiat neque crebram sitim faciat. Alvus in hac valetudine ea tuta est, quae cotidie, quae coacta, quae convenientia iis, quae adsumuntur, reddit; corpus id, quod minime tenue maximeque lati pectoris atque saetosi est, cuiusque cartilago exigua et carnosa est. Super tabem si mulieri suppressa quoque menstrua fuerunt, et circa pectus atque scapulas dolor mansit subitoque sanguis erupit, levari morbus solet: nam et tussis minuitur, et sitis atque febricula desinunt. Sed iisdem fere, nisi redit sanguis, vomica erumpit; quae quo cruentior, eo melior est. Aqua autem inter cutem minime terribilis est, quae nullo antecedente morbo coepit; deinde, quae longo morbo supervenit, utique si firma viscera sunt, si spiritus facilis, si nullus dolor, si sine calore corpus est, aequaliterque in extremis partibus macrum est, si mollis venter, si nulla tussis, nulla sitis, si lingua ne super somnum quidem inarescit; si cibi cupiditas est, si venter medicamentis movetur, si per se excernit mollia et figurata, si extenuatur; si urina   et vini mutatione et epotis aliquibus medicamentis mutatur; si corpus sine lassitudine est et morbum facile sustinet: siquidem in quo omnia haec sunt, is ex toto tutus est; in quo plura ex his sunt, is in bona spe est. Articulorum vero vitia, ut podagrae cheiragraeque, si iuvenes temptarunt neque callum induxerunt, solvi possunt; maximeque torminibus leniuntur et quocumque modo venter fluit. Idem morbus comitialis ante pubertatem ortus non aegre finitur; et in quo ab una parte corporis venientis accessionis sensus incipit, optimum est a\u00a0manibus pedibusve initium fieri, deinde a\u00a0lateribus; pessimum inter haec a\u00a0capite. Atque in his quoque ea maxime prosunt, quae per deiectiones excernuntur. Ipsa autem deiectio sine ulla noxa est, quae sine febre est, si celeriter desinit, si contacto ventre nullus motus eius sentitur, si extremam alvum spiritus sequitur. Ac ne tormina quidem periculosa sunt, si sanguis et strigmenta descendunt, dum febris ceteraeque accessiones huius morbi absint, adeo ut etiam gravida mulier non solum reservari possit, sed etiam partum reservare; prodestque in hoc morbo, si iam aetate aliquis processit. Contra intestinorum levitas facilius a\u00a0teneris aetatibus depellitur, utique si ferri urina et ali cibo corpus incipit. Eadem aetas prodest et in coxae dolore et umerorum et omni resolutione nervorum; ex quibus   coxa, si sine torpore est, si leviter friget, quamvis magnos dolores habet, tamen et mature sanatur, resolutumque membrum, si nihilo minus alitur, fieri sanum potest. Oris resolutio etiam alvo cita finitur; omnisque deiectio lippienti prodest. At varis ortus vel per ora venarum subita profusio sanguinis vel tormina insaniam tollunt. Umerorum dolores, qui ad scapulas vel manus tendunt, vomitu atrae bilis solvuntur; et quisquis dolor deorsum tendit, sanabilior est. Singultus sternumento finitur. Longas deiectiones supprimit vomitus. Mulier sanguinem vomens profusis menstruis liberatur. Quae menstruis non purgatur, si sanguinem ex naribus fudit, omni periculo vacat. Quae locis laborat aut difficulter partum edit, sternumento levatur. Aestiva quartana fere brevis est. Cui calor et tremor est, saluti delirium est. Lienosis bono tormina sunt. Denique ipsa febris, quod maxime mirum videri potest, saepe praesidio est. Nam et praecordiorum dolores, si sine inflammatione sunt, finit; et iocineris dolori succurrit; et nervorum distentionem rigoremque, si postea coepit, ex toto tollit; et ex difficultate urinae morbum tenuioris intestini ortum, si urinam per calorem movet, levat. At dolores capitis, quibus oculorum caligo et rubor cum quadam frontis prurigine accedunt, san guinis  profusione vel fortuita vel etiam petita summoventur. Si capitis ac frontis dolores ex vento vel frigore aut aestu sunt, gravedine et sternumentis finiuntur. Febrem autem ardentem, quam Graeci causoden vocant, subitus horror exsolvit. Si in febre aures obtunsae sunt, si sanguis naribus fluxit, aut venter resolutus est, illud malum desinit ex toto. Nihil plus adversus surditatem quam biliosa alvus potest. Quibus in fistula urinae veluti minutiores abscessus, quos  vocant, esse coeperunt, iis, ubi pus ea parte profluxit, sanitas redditur. .\u00a0.\u00a0. Ex quibus cum pleraque per se proveniant, scire licet inter ea quoque, quae ars adhibet, naturam plurimum posse. Contra si vesica cum febre continenti dolet, neque venter quicquam reddit, malum atque mortiferum est; maximeque id periculum est pueris a\u00a0septimo anno ad quartum decimum. In pulmonis morbo, si sputum primis diebus non fuit, deinde a\u00a0septimo die coepit et ultra septimum mansit, periculosum est; quantoque magis mixtos neque inter se diductos colores habet, tanto deterius. Et tamen nihil peius est quam sincerum id edi, sive rufum est sive cruentum sive album sive glutinosum   sive pallidum sive spumans; nigrum tamen pessimum est. In eodem morbo periculosa sunt tussis, destillatio, etiam quod alias salutare habetur, sternumentum; periculosissimumque est, si haec secuta subita deiectio est. Fere vero quae in pulmonis, eadem in lateris dolore et mitiore signa et asperiora esse consuerunt. Ex iocinere si pus cruentum exit, mortiferum est. At ex suppurationibus eae pessimae sunt, quae intus tendunt, sic ut exteriorem quoque cutem decolorent: ex iis deinde, quae in exteriorem partem prorumpunt, eae pessimae, quae maximae quaeque planissimae sunt. Quod si, ne rupta quidem vomica vel pure extrinsecus emisso, febris quievit, aut quamvis quierit, tamen repetit, item si sitis est, si cibi fastidium, si venter liquidus, si pus est lividum et pallidum, si nihil aeger excreat nisi pituitam spumantem, periculum certum est. Atque ex iis quidem suppurationibus, quas pulmonum morbi concitarunt, fere senes moriuntur: ex ceteris iuniores. At in tabe sputum mixtum, purulentum, febris adsidua, quae et cibi tempora eripit et siti adfligit, in corpore tenui subesse periculum testantur. Si quis etiam in eo morbo diutius traxit, ubi capilli fluunt, ubi urina quaedam araneis similia subsidentia ostendit, atque in iis odor foedus est, maximeque ubi post haec orta deiectio est, protinus moritur, utique si tempus autumni est, quo fere qui cetera parte anni traxerunt, resolvuntur. Item pus ex puisse  in hoc morbo, deinde ex toto spuere desisse mortiferum est. Solent etiam in adulescentibus ex eo morbo vomicae fistulaeque oriri; quae non facile sanescunt, nisi si multa signa bonae valetudinis subsecuta sunt. Ex reliquis vero minime facile sanantur virgines aut eae mulieres, quibus super tabem menstrua suppressa sunt. Cui vero sano subitus dolor capitis ortus est, dein somnus oppressit, sic ut stertat neque expergiscatur, intra septimum diem pereundum est; magis si eum alvus cita non antecesserit, si palpebrae dormientis non coeunt, si album oculorum apparet. Quos tamen ita mors sequitur, si id malum non est febre discussum. At aqua inter cutem, si ex acuto morbo coepit, ad sanitatem raro perducitur, utique si contraria iis, quae supra (Section: Section: \u00a08, 9) posita sunt, subsecuntur. Aeque in ea quoque tussis spem tollit, item, si sanguis sursum deorsumque erupit et aqua medium corpus inplevit. Quibusdam etiam in hoc morbo tumores oriuntur, deinde desinunt, deinde rursus adsurgunt: hi tutiores quidem sunt, quam qui supra conprehensi sunt, si adtendunt; sed fere fiducia secundae valetudinis opprimuntur. Illud iure aliquis mirabitur, quomodo quaedam simul et adfligant nostra corpora, et parte aliqua tueantur: nam sive aqua inter cutem quem implevit, sive in magno abscessu multum puris coit, simul id omne effudisse aeque mortiferum est, ac si quis sani corporis vulnere factus exsanguis est. Articulis vero qui sic dolent, ut super eos ex callo quaedam tubercula innata sint, numquam liberantur: quaeque eorum vitia vel in senectute coeperunt, vel ad senectutem ab adulescentia pervenerunt, ut aliquando leniri possunt, sic numquam ex toto finiuntur. Morbus quoque comitialis post annum XXV ortus aegre curatur, multoque aegrius is, qui post XL annum coepit, adeo ut in ea aetate aliquid in natura spei, vix quicquam in medicina est. In eodem morbo si simul totum corpus adficitur, neque ante in partibus aliquis venientis mali sensus est, sed homo inproviso concidit, cuiuscumque is aetatis est, vix sanescit: si vero aut mens laesa est, aut nervorum facta resolutio, medicinae locus non est. Deiectionibus quoque si febris accessit, si inflammatio iocineris aut praecordiorum aut ventris, si inmodica sitis, si longius tempus, si alvus varia, si cum dolore est, etiam periculum mortis subest, maximeque si inter haec tormina vera esse coeperunt; isque morbus maxime pueros absumit usque ad annum decimum: ceterae aetates facilius sustinent. Mulier quoque gravida eiusmodi casu rapi potest; atque, etiamsi ipsa convaluit, tamen partum perdit. Quin etiam tormina ab atra bile orsa mortifera sunt, aut si sub his extenuato iam corpore subito nigra alvus profluxit. At intestinorum levitas periculosior est, si frequens deiectio est, si venter omnibus horis et cum   sono et sine hoc profluit; si similiter noctu et interdiu, si, quod excernitur, aut crudum est aut nigrum et praeter id etiam leve et mali odoris; si sitis urget, si post potionem urina non redditur (quod evenit, quia tunc liquor omnis non in vesicam sed intestina descendit); si os exulceratur, rubet facies et quasi maculis quibusdam colorum omnium distinguitur; si venter est quasi fermentatus, pinguis atque rugosus, si cibi et .\u00a0.\u00a0. cupiditas non est; inter quae cum evidens mors sit, multo evidentior est, si iam longum quoque id vitium est, id maxime etiam, si in corpore senili est. Si vero in tenuiore intestino morbus est, vomitus, singultus, nervorum distentio, delirium mala sunt. At in morbo arquato durum fieri iecur perniciosissimum est. Quos lienis male habet, si tormina prenderunt, deinde inversa sunt vel in aquam inter cutem vel intestinorum levitatem, vix ulla medicina periculo subtrahit. Morbus intestini tenuioris nisi resolutus est, intra septimum diem occidit. Mulier ex partu si cum febre vehementibus etiam   et adsiduis capitis doloribus premitur, in periculo mortis est. Si dolor atque inflammatio est in iis partibus, quibus viscera continentur, frequenter spirare signum malum est. Si sine causa longus dolor capitis est, et in cervices ac scapulas transit, rursusque in caput revertitur, aut a\u00a0capite ad cervices scapulasque pervenit, perniciosus est, nisi vomicam aliquam excitavit, sic ut pus extussiretur, aut nisi sanguis aliqua parte prorupit, aut nisi in capite multa porrigo totove corpore pustulae ortae sunt. Aeque magnum malum est, ubi torpor atque prurigo pervagantur, modo per totum caput, modo in parte, aut sensus alicuius ibi quasi frigoris est, eaque ad summam quoque linguam perveniunt. Et cum in iisdem abscessibus auxilium sit, eo difficilior sanitas est, quo minus saepe sub his malis illi subsecuntur. In coxae vero doloribus si vehemens torpor est, frigescitque crus et coxa, alvus nisi coacta non reddit, idque quod excernitur muccosum est, iamque aetas eius hominis XL annum excessit, is morbus erit longissimus minimeque annuus, neque finiri poterit nisi aut vere aut autumno. Difficilis aeque curatio est in eadem aetate, ubi umerorum dolor vel ad manus pervenit vel ad scapulas tendit torporemque est dolorem creat, neque bilis vomitu levatur. Quacumque vero corporis parte membrum aliquod resolutum est, si neque movetur et emacrescit, in pristinum habitum non revertitur, eoque minus, quo vetustius id vitium est, et quo magis in corpore senili est. Omnique resolutioni nervorum ad medicinam non idonea tempora sunt hiemps et autumnus: aliquid sperari potest vere et aestate; is morbus mediocris vix sanatur, vehemens sanari non potest. Omnis etiam dolor minus medicinae patet, qui sursum procedit. Mulieri gravidae si subito mammae emacuerunt, abortus periculum est. Quae neque peperit neque gravida est, si lac habet, a\u00a0menstruis defecta est. Quartana aestiva brevis, autumnalis fere longa est maximeque quae coepit hieme adpropinquante. Si sanguis profluit, dein secuta est dementia cum distentio nervorum, periculum mortis est, itemque si medicamentis purgatum et adhuc inanem nervorum distentio oppressit, item si in magno alvi dolore extremae partes frigent. Neque is ad vitam redit, qui ex suspendio spumante ore detractus. Alvus nigra, sanguini atro similis, repentina, sive cum febre sive etiam sine haec est, perniciosa est. 9.   Cognitis indiciis, quae nos vel spe consolentur vel metu terreant, ad curationes morborum transeundum est. Ex his quaedam communes sunt, quaedam propriae. Communes, quae pluribus opitulantur morbis; propriae, quae singulis. Ante de\u00a0communibus dicam (X-XXXIII): ex quibus tamen quaedam non aegros solum sed sanos quoque sustinent, quaedam in adversa tantum valetudine adhibentur. Omne vero auxilium corporis aut demit aliquam materiam aut adicit, aut evocat aut reprimit, aut refrigerat aut calefacit, simulque aut durat aut mollit: quaedam non uno modo tantum sed etiam duobus inter se non contrariis adiuvant. Demitur materia sanguinis detractione, cucurbitula, deiectione, vomitu, frictione, gestatione omnique exercitatione corporis, abstinentia, sud ore; de\u00a0quibus protinus dicam. (X-XVII.) 10.   Sanguinem incisa vena mitti novum non est: sed nul paene esse morbum, in quo non mittatur, novum est. Item mitti iunioribus feminis uterum non gerentibus vetus est: in pueris vero idem experiri et in senioribus et in gravidis quoque mulieribus vetus non est: siquidem antiqui primam ultimamque aetatem sustinere non posse hoc auxilii genus iudicabant, persuaserantque sibi mulierem gravidam, quae ita curata esset, abortum esse facturam. Postea vero usus ostendit nihil in his esse perpetuum, aliasque potius observationes adhibendas esse, ad quas derigi curantis consilium  debeat. Interest enim, non quae aetas sit, neque quid in corpore intus geratur, sed quae vires sint. Ergo si iuvenis inbecillus est, aut si mulier, quae gravida non est, parum valet, male sanguis emittitur: emoritur enim vis, si qua supererat, hoc modo erepta. At firmus puer et robustus senex et gravida mulier valens tutuo curatur. Maxime tamen in his medicus inperitus falli potest, quia fere minus roboris illis aetatibus subest; mulierique praegnati, post curationem quoque, viribus opus est, non tantum ad se, sed etiam ad partum sustinendum. Non quicquid autem intentionem animi et prudentiam exigit protinus faciendum est, cum praecipua in hoc ars sit, quae non annos numeret, neque conceptionem solam videat, sed vires aestimet, et eo colligat, possit necne superesse, quod vel puerum vel senem vel in una muliere duo corpora simul sustineat. Interest etiam inter valens corpus et obesum, inter tenue et infirmum: tenuioribus magis sanguis, plenioribus magis caro abundat. Facilius itaque illi detractionem eiusmodi sustinent: celeriusque ea, si nimium est pinguis, aliquis adfligitur; ideoque vis corporis melius ex venis quam ex ipsa specie aestimatur. Neque solum haec consideranda sunt, sed etiam morbi genus quod sit, utrum superans an deficiens materia laeserit, corruptum corpus sit an integrum. Nam si materia   vel deest vel integra est, istud alienum est: at si vel copia sui male habet, vel corrupta est, nullo modo melius succurritur. Ergo vehemens febris, ubi rubet corpus, venaeque plenae tument, sanguinis detractionem requirit; item viscerum morbi, nervorum et resolutio et rigor et distentio, quicquid denique fauces difficultate spiritus strangulat, quicquid supprimit subito vocem, quisquis intolerabilis dolor est, et quacumque de\u00a0causa ruptum aliquid intus atque collisum est; item malus corporis habitus omnesque acuti morbi, qui modo, ut supra dixi, non infirmitate sed onere nocent. Fieri tamen potest, ut morbus quidem id desideret, corpus autem vix pati posse videatur: sed si nullum tamen appareat aliud auxilium, periturusque sit qui laborat, nisi temeraria quoque via\u00a0fuerit adiutus, in hoc statu boni medici est ostendere, quam nulla spes sit sine sanguinis detractione, faterique, quantus in hac ipsa metus sit, et tum demum, si exigetur, sanguinem mittere. De\u00a0quo dubitari in eiusmodi re non oportet: satius est enim anceps auxilium ubi experiri quam nullum; idque maxime fieri debet, ubi nervi resoluti sunt; ubi subito aliquis ommutuit; ubi angina strangulatur; ubi prioris febris accessio paene conecit, paremque subsequi verisimile est neque eam videntur sustinere aegri vires posse. Cum sit autem minime crudo sanguinis mittendus,   tamen ne id quidem perpetuum est: neque enim semper concoctionem res expectat. Ergo si ex superiore parte aliquis decidit, si contusus est, si ex aliquo subito casu sanguinem vomit, quamvis paulo ante sumpsit cibum, tamen protinus ei demenda materia est, ne, si subsederit, corpus adfligat; idemque etiam in aliis casibus repentinis, qui strangulabunt, dictum erit. At si morbi ratio patietur, tum demum nulla cruditatis suspicione remanente id fiet; ideoque ei rei videtur aptissimus adversae valetudinis dies secundus aut tertius. Sed ut aliquando etiam primo die sanguinem mittere necesse est, sic numquam utile post diem quartum est, cum iam spatio ipsa materia et exhausta est et corpus conrupit, ut detractio inbecillum id facere possit, non possit integrum. Quod si vehemens febris urget, in ipso impetu eius sanguinem mittere hominem iugulare est; expectanda ergo remissio est: si non decrescit, sed crescere desiit, neque speratur remissio, tum quoque, quamvis peior, sola tamen tamen occasio non omittenda est. Fere etiam ista medicina, ubi necessaria est, in biduum dividenda est: satius est enim in primo levare aegrum, deinde perpurgare, quam simul omni vi effusa fortasse praecipitare. Quod si in pure quoque aquaque, quae inter cutem est, ita respondet, quanto magis necesse est in sanguine respondeat. Mitti vero is debet, si totius corporis causa fit, ex brachio; si partis alicuius,   ex ea ipsa parte aut certe quam proxima, quia non ubique mitti potest, sed in temporibus, in brachiis, iuxta talos. Neque ignoro quosdam dicere quam longissime sanguinem inde, ubi laedit, esse mittendum: sic enim averti materiae cursum: at illo modo in id ipsum, quod gravat, evocari. Sed id falsum est: proximum enim locum primum exhaurit, ex ulterioribus autem eatenus sanguis sequitur, quatenus emittitur; ubi is suppressus est, quia non trahitur, ne venit quidem. Videtur tamen usus ipse docuisse, si caput fractum est, ex brachio potius sanguinem esse mittendum; si quod in umero vitium est, ex altero brachio: credo quia, si quod parum cesserit, opportuniores hic eae partes iniuriae sunt, quae iam male habent. Avertitur quoque interdum sanguis, ubi alia parte prorumpens alia emittitur. Desinit enim fluere qua nolumus, inde obiectis quae prohibeant, alia dato itinere. Mittere autem sanguinem cum sit expeditissimum usum habenti, tum ignaro difficillimum est: iuncta enim est venae arteria, his nervi. Ita, si nervum scalpellus attingit, sequitur nervorum distentio, eaque hominem crudeliter consumit. At arteria incisa neque coit neque sanescit; interdum etiam, ut sanguis vehementer erumpat, efficit. Ipsius quoque venae, si forte praecisa est, capita   comprimuntur, neque sanguinem emittunt. At si timide scalpellus demittitur, summam cutem lacerat neque venam incidit: nonnumquam etiam ea latet neque facile reperitur. Ita multae res id difficile inscio faciunt, quod perito facillimum est. Incidenda ad medium vena est. Ex qua cum sanguis erumpit, colorem eius habitumque oportet attendere. Nam si is crassus et niger est, vitiosus est, ideoque utiliter effunditur: si rubet et perlucet, integer est; eaque missio sanguinis adeo non prodest, ut etiam noceat; protinusque is supprimendus est. Sed id evenire non potest sub eo medico, qui scit, ex quali corpore sanguis mittendus sit. Illud magis fieri solet, ut aeque niger adsidue ac primo die profluat; quod quamvis ita est, tamen si iam satis fluxit, supprimendus est, semperque ante finis faciendus est, quam anima deficiat, deligandumque brachium superinposisto expresso ex aqua frigida penicillo, et postero die averso medio digito vena ferienda, ut recens coitus eius resolvatur iterumque sanguinem fundat. Sive autem primo sive secundo die sanguis, qui crassus et niger initio fluxerat, et rubere et perlucere coepit, satis materiae detractum est, atque quod superest sincerum est; ideoque protinus brachium deligandum habendumque ita est, donec valens cicatricula sit; quae celerrime in vena confirmatur. 11.   Cucurbitularum duo vero genera sunt, aeneum et corneum. Aenea altera parte patet, altera clausa est: altera cornea parte aeque patens altera foramen   habet exiguum. In aeneam linamentum ardens coicitur, ac sic os eius corpori aptatur inprimiturque, donec inhaereat. Cornea corpori per se inponitur, deinde, ubi ea parte, qua exiguum foramen est, ore spiritus adductus est, superque cera cavum id clausum est, aeque inhaerescit. Utraque non ex his tantum materiae generibus, sed etiam ex quolibet alio recte fit: ac si cetera defecerunt, caliculus quoque aut pultarius oris compressioris ei rei commode aptatur. Ubi inhaesit, si concisa ante scalpello cutis est, sanguinem extrahit, si integra est, spiritum. Ergo ubi materia, quae intus est, laedit, illo modo, ubi inflatio, hoc inponi solet. Usus autem cucurbitulae praecipuus est, ubi non in toto corpore sed in parte aliqua vitium est, quam exhauriri ad confirmandam valetudinem satis est. Idque ipsum testimonium est etiam scalpello sanguinem, ubi membro succurritur, ab ea potissimum parte, quae iam laesa est, esse mittendum, quod nemo cucurbitulam diversae parti inponit, nisi cum profusionem sanguinis eo avertit, sed ei ipsi, quae dolet quaeque liberanda est. Opus etiam esse cucurbitula potest in morbis longis, quamvis iam eis spatium aliquod accessit, sive corrupta materia sive spiritum male habente: in acutis quoque quibusdam, si et levari corpus debet et ex vena sanguinem mitti vires non patiuntur; idque auxilium ut minus vehemens, ita magis tutum neque umquam pericu losum  est, etiamsi in medio febris impetu, etiamsi in cruditate adhibetur. Ideoque ubi sanguinem mitti opus est, si incisa vena praeceps periculum est, aut si in parte corporis etiamnum vitium est, huc potius confugiendum est, cum eo tamen, ut sciamus hic ut nullum periculum, ita levius praesidium esse, nec posse vehementi malo nisi aeque vehemens auxilium succurrere. 12.   Deiectionem autem antiqui variis medicamentis crebraque alvi ductione in omnibus paene morbis moliebantur; dabantque aut nigrum veratrum aut filiculam aut squamam aeris, quam  Graeci vocant, aut lactucae marinae lac, cuius gutta pani adiecta abunde purgat, aut lac vel asininum aut bubulum, vel caprinum, eique salis paulum adiciebant, decoquebantque id et sublatis is, quae coierant, quod quasi serum supererat, bibere cogebant. Sed medicamenta stomachum fere laedunt: alvus si vehementius fluit aut saepius ducitur, hominem infirmat. Ergo numquam in adversa valetudine medicamentum eius rei causa recte datur, nisi ubi is morbus sine febre est, ut cum veratrum nigrum aut atra bile vexatis aut cum tristitia insanientibus aut iis, quorum nervi parte aliqua resoluti sunt, datur. At ubi febres sunt, satius est eius rei causa cibos potionesque adsumere, qui simul et alant et ventrem molliant; suntque valetudinis genera, quibus ex lacte purgatio convenit. Plerumque vero alvus potius ducenda est; quod ab Asclepiade quoque sic temperatum, ut tamen   servatum sit, video plerumque saeculo nostro praeteriri. Est autem ea moderatio, quam is secutus videtur, aptissima, ut neque saepe ea medicina temptetur, et tamen semel, summum vel bis non omittatur: si caput grave est; si oculi caligant; si morbus maioris intestini est, quod Graeci colum nominant; si in imo ventre aut si in coxa dolores sunt; si in stomachum quaedam biliosa concurrunt, vel etiam pituita eo se umorve aliquis aquae similis confert; si spiritus difficilius redditur; si nihil per se venter excernit, utique si iuxta quoque stercus est et intus remanet, aut si stercoris odorem nihil deiciens aeger ex spiritu suo sentit, aut si corruptum est quod excernitur; aut si prima inedia febrem non sustulit; aut si sanguinem mitti, cum opus sit, vires non patiuntur tempusve eius rei praeterit, aut si multum ante morbum aliquis potavit; aut si is, qui saepe vel sponte vel casu purgatus est, subito habet alvum suppressam. Servanda vero illa sunt, ne ante tertium diem ducatur; ne ulla cruditate substante; ne in corpore infirmo diuque in adversa valetudine exhausto, neve in eo, cui satis alvus cottidie reddit quive eam liquidam habebit; ne in ipso accessionis impetu, quia quod tum infusum est, alvo continetur, regestumque in caput multo gravius periculum efficit. Pridie vero abstineri debet aeger, ut aptus tali curationi sit, eodem die ante aliquot horas aquam   calidam bibere, ut superiores eius partes madescant; tum inmittenda in alvum est, si levi medicina contenti sumus, pura aqua, si paulo valentiore, mulsa; si leni, ea, in qua faenum Graecum vel tisana vel malva decocta sit, si reprimendi causa, ex verbenis acris autem est marina aqua vel alia sale adiecto; atque utraque decocta commodior est. Acrior fit adiecto vel oleo vel nitro vel melle: quoque acrior est, eo plus extrahit, sed minus facile sustinetur. Idque, quod infunditur, neque frigidum esse oportet neque calidum, ne alterutro modo laedat. Cum infusum est, quantum fieri potest, continere se in lecticulo debet aeger, nec primae cupiditati deiectionis protinus cedere: ubi necesse est, tum demum desidere. Fereque eo modo dempta materia, superioribus partibus levatis, morbum ipsum mollit. Cum vero, quotiens res coegit, desidendo aliquis se exhausit, paulisper debet conquiescere; et ne viris deficiant, utique eo die cibum adsumere; qui plenior an exiguus sit, ex ratione eius accessionis, quae expectabitur aut in metu non erit, aestimari oportebit. 13.   At vomitus ut in secunda quoque valetudine saepe necessarius biliosis est, sic etiam in iis morbis, quos bilis concitavit. Ergo omnibus, qui ante febres horrore et tremore vexantur, omnibus, qui cholera laborant, omnibus etiam cum quadam hilaritate insanientibus, et comitiali quoque morbo oppressis necessarius est. Sed si acutus morbus est, sicut in   cholera, si febris est, ut inter horrores, asperioribus medicamentis opus non est, sicut in deiectionibus quoque supra (I.2, 1 C) dictum est; satisque est ea vomitus causa sumi, quae sanis quoque sumenda esse proposui (I.3, 22). At ubi longi valentesque morbi sine febre sunt, ut comitialis, ut insania, veratro quoque albo utendum est. Id neque hieme neque aestate recte datur, optime vere, tolerabiliter autumno. Quisquis daturus erit, id agere ante debebit, ut accepturi corpus umidius sit. Illud scire oportet, omne eiusmodi medicamentum, quod potui datur, non semper aegris prodesse, semper sanis nocere. 14.   De\u00a0frictione vero adeo multa Asclepiades tamquam inventor eius posuit in eo volumine, quod communium auxiliorum inscripsit, ut, cum trium faceret tantum mentionem, huius et aquae et gestationis, tamen maximam partem in hac consumpserit. Oportet autem neque recentiores viros in iis fraudare, quae vel reppererunt vel recte secuti sunt, et tamen ea, quae apud antiquiores aliquos posita sunt, auctoribus suis reddere. Neque dubitari potest, quin latius quidem et dilucidius, ubi et quomodo frictione utendum esset, Asclepiades praeceperit, nihil tamen reppererit, quod non a\u00a0vetustissimo auctore Hippocrate paucis verbis comprehensum sit, qui dixit frictione, si vehemens sit, durari corpus, si lenis, molliri:   si multa, minui, si modica, inpleri. Sequitur ergo, ut tum utendum sit, cum aut adstringendum corpus sit, quod hebes est, aut molliendum, quod induruit, aut digerendum in eo, quod copia nocet, aut alendum id, quod tenue et infirmum est.  Quas tamen species si quis curiosius aestimet (quod iam ad medicum non pertinet), facile intelleget omnes ex una causa pendere, quae demit. Nam et adstringitur aliquid eo dempto, quod interpositum, ut id laxaretur, effecerat, et mollitur eo detracto, quod duritiem creabat, et inpletur non ipsa frictione sed eo cibo, qui postea usque ad cutem digestione quadam relaxatam penetrat. Diversarum vero rerum in modo causa est. Inter unctionem autem et frictionem multum interest. Ungui enim leviterque pertractari corpus etiam in acutis et recentibus morbis oportet, in remissione tamen et ante cibum. Longa vero frictione uti neque in acutis morbis neque increscentibus convenit, praeterquam cum phreneticis somnus ea quaeritur. Amat autem hoc auxilium valetudo longa et iam a\u00a0primo inpetu inclinata. Neque ignoro quosdam dicere omne auxilium necessarium esse increscentibus morbis, non cum iam per se finiuntur. Quod non ita se habet. Potest enim morbus, etiam qui per se finem habiturus est, celerius tamen adhibito auxilio pelli. Quod duabus de\u00a0causis necessarium est, et ut quam primum bona  valetudo contingat, et ne morbus, qui remanet, iterum, quamvis levi de\u00a0causa, exasperetur. Potest morbus minus gravis esse quam fuerit, neque ideo tamen solvi, sed reliquiis quibusdam inhaerere, quas admotum aliquod auxilium discutit. Sed ut levata quoque adversa valetudine recte frictio adhibetur, sic numquam adhibenda est febre increscente: verum, si fieri potest, cum ex toto corpus ea vacabit; si minus, certe cum ea remiserit. Eadem autem modo in totis corporibus esse debet, ut cum infirmus aliquis implendus est, modo in partibus, aut quia ipsius eius membri inbecillitas id requirit aut quia alterius. Nam et capitis longos dolores ipsius frictio levat, non in inpetu tamen doloris, et membrum aliquod resolutum ipsius frictione confirmatur. Longe tamen saepius aliud perfricandum est, cum aliud dolet; maximeque cum a\u00a0summis aut a\u00a0mediis partibus corporis evocare materiam volumus, ideoque extremas partes perfricamus. Neque audiendi sunt qui numero finiunt, quotiens aliquis perfricandus sit: id enim ex viribus hominis colligendum est; et si is perinfirmus est, potest satis esse quinquagies, si robustior, potest ducenties esse faciendum; inter utrumque deinde, prout vires sunt. Quo fit, ut etiam minus saepe in muliere quam in viro, minus saepe in puero vel sene quam iuvene manus dimovendae sint. Denique si certa membra perfricantur,   multa valentique frictione opus est: nam neque totum corpus infirmari cito per partem potest, et opus est quam plurimum materiae digeri, sive id ipsum membrum sive per id aliud levamus. At ubi totius corporis inbecillitas hanc curationem per totum id exigit, brevior esse debet et lenior, ut tantummodo summam cutem emolliat, quo facilius capax ex recenti cibo novae materiae fiat. In malis iam aegrum esse, ubi exterior pars corporis friget, interior cum siti calet, supra (II.\u00a06, 7) posui. Sed tunc quoque unicum in frictione praesidium est; quae si calorem in cutem evocavit, potest alicui medicinae locum facere. 15.   Gestatio quoque longis et iam inclinatis morbis aptissima est; utilisque est et iis corporibus, quae iam ex toto febre carent sed adhuc exerceri per se non possunt, et iis, quibus lentae morborum reliquiae remanent neque aliter eliduntur. Asclepiades etiam in recenti vehementique praecipueque ardente febre ad discutiendam eam gestatione dixit utendum. Sed id periculose fit, meliusque quiete eiusmodi impetus sustinetur. Si quis tamen experiri volet, sic experiatur: si lingua non erit aspera, si nullus tumor, nulla durities, nullus dolor visceribus aut capiti aut praecordiis suberit. Et ex toto numquam gestari corpus dolens debet, sive id in toto sive in parte est, nisi tamen solis nervis dolentibus, neque   umquam increscente febre sed in remissione eius. Genera autem gestationis plura sunt adhibendaque sunt et pro viribus cuiusque et pro opibus, ne aut inbecillum hominem nimis digerant, aut humili desint. Lenissima est navi vel in portu vel in flumine, vehementior vel in alto mari navi vel lectica, etiamnum acrior vehiculo: atque haec ipsa et intendi et leniri possunt. Si nihil eorum est, suspendi lectus debet et moveri: si ne id quidemst, at certe uni pedi subiciendum fulmentum est, atque ita lectus huc et illuc manu inpellendus. Et levia quidem genera exercitationis infirmis conveniunt, valentiora vero iis, qui iam pluribus diebus febre liberati sunt, aut iis, qui gravium morborum initia sic sentiunt, ut adhuc febre vacent (quod et in tabe et in stomachi vitiis, et cum aqua cutem subit, et interdum in regio fit), aut ubi quidam morbi, qualis comitialis, qualis insania est, sine febre quamvis diu manent. In quibus adfectibus ea quoque genera exercitationum necessaria sunt, quae conprendimus eo loco (I.\u00a02, 6), quo, quemadmodum sani neque firmi homines se gererent, praecepimus. 16.   Abstinentiae vero duo genera sunt, alterum ubi nihil adsumit aeger, alterum ubi non nisi quod oportet. Initia morborum primum famem sitimque desiderant, ipsi deinde morbi moderationem, ut neque aliud quam expedit neque eius ipsius nimium sumatur: neque enim convenit iuxta inediam   protinus satietatem esse. Quod si sanis quoque corporibus inutile est, ubi aliqua necessitas famem fecit, quanto inutilius est etiam in corpore aegro? Neque ulla res magis adiuvat laborantem quam tempestiva abstinentia. Intemperantes homines apud nos ipsi cibi .\u00a0.\u00a0. tempora curantibus dantur: rursus alii tempora medicis pro dono remittunt, sibi ipsi modum vindicant. Liberaliter agere se credunt, qui cetera illorum arbitrio relinquant, in genere cibi liberi sunt: quasi quaeratur quid medico liceat, non quid aegro salutare sit, cui vehementer nocet, quotiens in eius, quod adsumitur, vel tempore vel modo vel genere peccatur. 17.   Sudor etiam duobus modis elicitur, aut sicco calore aut balneo. Siccus calor est et harenae calidae et Laconici et clibani et quarundam naturalium sudationum, ubi terra profusus calidus vapor aedificio includitur, sicut super Baias in murtetis habemus. Praeter haec sole quoque et exercitatione movetur. Utiliaque haec genera sunt, quotiens umor intus nocet, isque digerendus est. Ac nervorum quoque quaedam vitia sic optime curantur. Sed cetera infirmis possunt convenire: sol et exercitatio tantum robustioribus, qui tamen sine febre vel inter initia   morborum vel etiam gravibus morbis tenentur. Cavendum autem est, ne quid horum vel in febre vel in cruditate temptetur. At balnei duplex usus est: nam modo discussis febribus initium cibi plenioris vinique firmioris valetudinis facit, modo ipsam febrem tollit; fereque adhibetur, ubi summam cutem relaxari evocarique corruptum umorem et habitum corporis mutari expedit. Antiqui timidius eo utebantur, Asclepiades audacius. Neque terrere autem ea res, si tempestiva est, debet: ante tempus nocet. Quisquis febre liberatus est, simulatque ea uno die non accessit, eo, qui proximus est post tempus accessionis, tuto lavari potest. At si circumitum habere ea febris solita est, sic ut tertio quartove die revertatur, quandocumque non accessit, balneum tutum est. Manentibus vero adhuc febribus, si eae sunt quae lentae lenesque iam diu male habent, recte medicina ista temptatur, cum eo tamen, ne praecordia dura sint neve ea tumeant, neve lingua aspera sit, neve aut in medio corpore aut in capite dolor ullus sit, neve tum febris increscat. Atque in iis quidem febribus, quae certum circuitum habent, duo balnei tempora sunt, alterum ante horrorem, alterum febre finita: in iis vero, qui lentis febriculis diu detinentur, cum aut ex toto recessit accessio, aut si id non solet, certe lenita est, iamque   corpus tam integrum est, quam maxime esse in eo genere valetudinis solet. Inbecillus homo iturus in balneum vitare debet, ne ante frigus aliquod experiatur. Ubi in balneum venit, paulisper resistere experirique, num tempora adstringantur, et an sudor aliqui oriatur: si illud incidit, hoc non secutum est, inutile est eo die balineum perunguendusque is leniter et auferendus est, vitandumque omni modo frigus, et abstinentia utendum. At si temporibus integris primum ibi, deinde alibi sudor incipit, fovendum os aqua calida; tum in solio descendendum est, atque ibi quoque videndum est, num sub primo contactu aquae calidae summa cutis inhorrescat, quod vix fieri potest, si priora recte cesserunt: certum autem signum inutilis balinei est. Ante vero an postea quam in aquam calidam se demittat aliquis perungui debeat, ex ratione valetudinis suae cognoscat. Fere tamen, nisi ubi nominatim ut postea fiat praecipietur, moto sudore leviter corpus perunguendum, deinde in aquam calidam demittendum est. Atque hic quoque habenda virium ratio est; neque committendum, ut per aestum anima deficiat; sed maturius is auferendus curioseque vestimentis involvendus est, ut neque ad eum frigus adspiret, et ibi quoque, antequam aliquid adsumat, insudet. Fomenta quoque calida sunt milium, sal, harena, quidlibet eorum calfactum et in linteum coniectum: si minore vi opus est, etiam solum linteum, at si maiore, exstincti   titiones involutique paniculis et sic circumdati. Quin etiam calido oleo replenitur utriculi, et in vasa fictilia a\u00a0similitudine quas lenticulas vocant, aqua coicitur; et sal sacco linteo excipitur, demittiturque in aquam bene calidam, tum super id membrum, quod fovendum est, conlocatur .\u00a0.\u00a0. iuxtaque ignem ferramenta duo sunt, capitibus paulo latioribus, alterumque ex iis demittitur in eum salem, et super aqua leviter aspergitur: ubi frigere coepit, ad ignem refertur, et idem in altero fit, deinde invicem in utroque: inter quae descendit salsus et calidus sucus, qui contractis aliquo morbo nervis opitulatur. His omnibus commune est digerere id, quod vel praecordia onerat, vel fauces strangulat, vel in aliquo membro nocet. Quando autem quoque utendum sit, in ipsis morborum generibus dicetur (III, IV). 18.  Cum de\u00a0iis dictum sit, quae detrahendo iuvant, ad ea veniendum est, quae alunt, id est, cibum et potionem. Haec autem non omnium tantum morborum sed etiam secundae valetudinis communia praesidia sunt; pertinetque ad rem omnium proprietates nosse, primum ut sani sciant, quomodo his utantur, deinde ut exsequentibus nobis morborum curationes (III, IV) liceat species rerum, quae adsumendae erunt, subicere, neque necesse sit subinde singulas eas nominare. Scire igitur oportet omnia legumina, quaeque ex frumentis panificia sunt, generis valentissimi esse   (valentissimum voco, in quo plurimum alimenti est); item omne animal quadrupes domi natum; omnem grandem feram, quales sunt caprea, cervus, aper, onager; omnem grandem avem, quales sunt anser et pavo et grus; omnes beluas marinas, ex quibus cetus est quaeque his pares sunt; item mel et caseum. Quo minus mirum est opus pistorium valentissimum esse, quod ex frumento, adipe, melle, caseo constat. In media vero materia numerari ex holeribus debere ea, quorum radices vel bulbos adsumimus; ex quadrupedibus leporem; aves omnes a\u00a0minimis ad phoenicopterum; item pisces omnes, qui salem non patiuntur solidive saliuntur. Inbecillissimam vero materiam esse omnem caulem holeris et quicquid in caule nascitur, qualis est cucurbita et cucumis et capparis, omnia poma, oleas, cochleas, itemque conculia. Sed quamvis haec ita discreta sunt, tamen etiam quae sub eadem specie sunt, magna discrimina recipiunt, aliaque res alia vel valentior est vel infirmior: siquidem plus alimenti est in pane quam in ullo alio, firmius est triticum quam milium, id ipsum quam hordeum; et ex tritico firmissima siligo, deinde simila, deinde cui nihil demptum est, quem  Graeci vocant: infirmior est ex polline, infirmissimus cibarius panis. Ex leguminibus vero valentior faba vel lenticula quam pisum. Ex holeribus valentior rapa napique et omnes bulbi, in quibus cepam quoque et alium numero, quam pastinaca vel quae specialiter   radicula appellatur. Item firmior brassica et beta et porrum quam lactuca vel cucurbita vel asparagus. At ex fructibus surculorum valentiores uvae, ficus, nuces, pamulae quam quae poma proprie nominantur; atque ex his ipsis firmiora quae sucosa quam quae fragilia sunt. Itemque ex iis avibus, quae in media specie sunt, valentior ea, quae pedibus quam quae volatu magis nititur: et ex iis, quae volatu fidunt, firmiores quae grandiores aves quam quae minutae sunt, ut ficedula et turdus. Atque eae quoque, quae in aqua degunt, leviorem cibum praestant, quam quae natandi scientiam non habent. Inter domesticas vero quadrupedes levissima suilla est, gravissima bubula. Itemque ex feris, quo maius quodque animal, eo robustior ex eo cibus est. Pisciumque eorum, qui ex media materia sunt, quibus maxime utimur, tamen gravissimi sunt, ex quibus salsamenta quoque fieri possunt, qualis lacertus est; deinde ii qui, quamvis teneriores, tamen duri sunt, ut aurata, corvus, sparus, oculata, tunc plani, post quos etiamnum leviores lupi mullique, et post hos omnes saxatiles. Neque vero in generibus rerum tantummodo discrimen est, sed etiam in ipsis; quod et aetate fit et membro et solo et caelo et habitu. Nam quadrupes omne animal, si lactens est, minus alimenti praestat, itemque quo tenerior pullus cohortalis est; in piscibus quoque media aetas, quae non summam   magnitudinem inplevit. Deinde ex eodem sue ungulae, rostrum, aures, cerebellum, ex agno haedove cum petiolis totum caput aliquanto quam cetera membra leviora sunt, adeo ut in media materia poni possint. Ex avibus colla alaeve recte infirmis adnumerantur. Quod ad solum vero pertinet, frumentum quoque valentius est collinum quam campestre; levior piscis inter saxa editus quam in harena, levior in harena quam in limo. Quo fit, ut ex stagno vel lacu vel flumine eadem genera graviora sint, leviorque qui in alto quam qui in vado vixit. Omne etiam ferum animal domestico levius, et quodcumque umido caelo quam quod sicco natum est. Deinde etiam omnia pinguia quam macra, recentia quam salsa, nova quam vetusta plus alimenti habent. Tum res eadem magis alit iurulenta quam assa, magis assa quam elixa. Ovum durum valentissimae materiae est, molle vel sorbile inbecillissimae. Cumque panificia omnia firmissima sint, elota tamen quaedam genera frumenti, ut halica, oryza, tisana, vel ex isdem facta sorbitio aut pulticula, et aqua quoque madens panis inbecillissimis adnumerari potest. Ex potionibus vero quaecumque ex frumento facta est, itemque lac, mulsum, defrutum, passum, vinum aut dulce aut vehemens aut mustum aut magnae vetustatis valentissimi generis est. At acetum et id vinum, quod paucorum annorum vel austerum vel pingue est, in media materia est; ideoque infirmis numquam generis alterius dari debet.  Aqua omnium inbecillissima est; firmiorque ex frumento potio est, quo firmius est ipsum frumentum; firmior ex eo vino, quod bono solo quam quod tenui, quodque temperato caelo quam quod nimis aut umido aut nimis sicco nimiumque aut frigido aut calido natum est. Mulsum, quo plus mellis habet, defrutum, quo magis incoctum est, passum, ex quo sicciore uva est, eo valentius est. Aqua levissima pluvialis est, deinde fontana, tum ex flumine, tum ex puteo, post haec ex nive aut glacie: gravior his ex lacu, gravissima ex palude. Facilis etiam et necessaria cognitio est naturam eius requirentibus. Nam levis pondere apparet, et ex is, quae pondere pares sunt, eo melior quaeque est, quo celerius et calfit et frigescit, quoque celerius in ea legumina percoquuntur. Fere vero sequitur, ut, quo valentior quaeque materia est, eo minus facile concoquatur, sed, si concocta est, plus alat. Itaque utendum est materiae genere pro viribus, modusque omnium pro genere sumendus. Ergo inbecillis hominibus rebus infirmissimis opus est: mediocriter firmos media materia optime sustinet, et robustis apta validissima est. Plus deinde aliquis adsumere ex levioribus potest: magis in iis, quae valentissima sunt, temperare sibi debet. 19.  Neque haec sola discrimina sunt; sed etiam aliae res boni suci sunt, aliae mali, quas   vel Graeci vocant; aliae lenes, aliae acres; aliae crassiorem pituitam in nobis faciunt, aliae tenuiorem; aliae idoneae stomacho, aliae alienae sunt; itemque aliae inflant, aliae ab hoc absunt; aliae calfaciunt, aliae refrigerant; aliae facile in stomacho acescunt, aliae non facile intus corrumpuntur; aliae movent alvum, aliae supprimunt; aliae citant urinam, aliae tardant; quaedam somnum movent, quaedam sensum excitant. Quae omnia ideo noscenda sunt, quoniam aliud alii vel corpori vel valetudini convenit. 20.   Boni suci sunt triticum, siligo, halica, oryza, amulum, tragum, tisana, lac, caseus mollis, omnis venatio, omnes aves, quae ex media materia sunt, ex maioribus quoque eae, quas supra (18,\u00a02) nominavi; medii inter teneros durosque pisces, ut mullus, ut lupus; verna lactuca, urtica, malva, cucumis, cucurbita, ovum sorbile, portulaca, cocleae, palmulae; ex pomis quodcumque neque acerbum neque acidum est; vinum dulce vel lene, passum, defrutum; oleae, quae ex his duobus in altero utro servatae sunt; vulvae, rostra, trunculique suum, omnis pinguis caro, omnis glutinosa, omne iecur. 21.   Mali vero suci sunt milium, panicium, hordeum, legumina; caro domestica permacra omnisque caro salsa, omne salsamentum, garum, vetus caseus; siser, radicula, rapa, napi, bulbi; brassica magisque etiam cyma eius, asparagus, beta, cucumis, porrus, eruca, nasturcium, thymum, nepeta, satureia, hysopum, ruta, anetum, feniculum, cuminum, anesum, lapatium, sinapi, alium, cepe;   lienes, renes, intestina; pomum quodcumque acidum vel acerbum est; acetum, omnia acria, acida, acerba, oleum; pisces quoque saxatiles, omnesque, qui ex tenerrimo genere sunt, aut qui rursus nimium duri virosique sunt, ut fere quos stagna, lacus limosique rivi ferunt, quique in nimiam magnitudinem excesserunt. 22.   Lenes autem sunt sorbitio, pulticula, laganus, amylum, tisana, pinguis caro et quaecumque glutinosa est; quod fere quidem in omni domestica fit, praecipue tamen in ungulis trunculisque suum, in petiolis capitulisque haedorum et vitulorum et agnorum, omnibusque cerebellis; item qui proprie bulbi nominantur, lac, defrutum, passum, nuclei pinei. Acria sunt omnia nimis austera, omnia acida, omnia salsa, et mel quidem, quo melius est, eo magis. Item alium, cepa, eruca, ruta, nasturcium, cucumis, beta, brassica, asparagus, sinapi, radicula, intubus, ocimum, lactuca, maximaque holerum pars. 23.   Crassiorem autem pituitam faciunt ova sorbilia, halica, oriza, amulum, tisana, lac, bulbi, omniaque fere glutinosa. Extenuant eandem omnia salsa, atque acria atque acida. 24.   Stomacho autem aptissima sunt, quaecumque austera sunt; etiam quae acida sunt, quaeque contacta sale modice sunt; item panis sine fermento, et elota halica, vel oriza vel tisana; omnis avis, omnis venatio; atque utraque vel assa vel elixa: ex domesticis animalibus bubula: si quid ex ceteris sumitur, macrum potius quam pingue;   ex sue ungulae, rostra, aures, volvae sterilesque; ex holeribus intubus, lactuca, pastinaca, cucurbita elixa, siser; ex pomis cerasium, morum, sorbum, pirum fragile, quale Crustuminum vel Mevianum est; item pira, quae reponuntur, Tarentina atque Signina, malum orbiculatum aut Scandianum vel Amerinum vel Cotoneum vel Punicum, uvae ex olla; molle ovum, palmulae, nuclei pinei, oleae albae ex dura muria, eaedem aceto intinctae, vel nigrae, quae in arbore bene permaturuerunt, vel quae in passo defrutove servatae sunt; vinum austerum, licet etiam asperum sit, item resinatum; duri ex media materia pisces, ostrea, pectines, murices, purpurae, cocleae, cibi potionesque vel frigidae vel ferventes, apsinthium. 25.   Aliena vero stomacho sunt omnia tepida, omnia salsa, omnia iurulenta, omnia praedulcia, omnia pinguia, sorbitio, panis fermentatus, itemque vel ex milio vel ex hordeo, radices holerum, et quodcumque holus ex oleo garove estur, mel, mulsum, defrutum, passum, lac, omnis caseus, uva recens, ficus et virides et aridae, legumina omnia, quaeque inflare consuerunt; item thymum, nepeta, satureia, hysopum, nasturcium, lapatium, lapsanum, iuglandes. Ex his autem intellegi potest non, quicquid boni suci est, protinus stomacho convenire, neque, quicquid stomacho convenit, protinus boni suci esse. 26.   Inflant autem omnia fere legumina, omnia pinguia, omnia dulcia, omnia iurulenta, mustum,   atque etiam id vinum, cui nihil adhuc aetatis accessit; ex holeribus alium, cepa, brassica, omnesque radices, excepto sisere et pastinaca; bulbi, ficus etiam aridae sed magis virides, uvae recentes, nuces omnes, exceptis nucleis pineis, lac, omnisque caseus; quicquid deinde subcrudum aliquis adsumpsit. Minima inflatio fit ex venatione, aucupio, piscibus, pomis, oleis, conchyliisve, ovis vel mollibus vel sorbilibus, vino vetere. Feniculum vero et anetum inflationes etiam levant. 27.   At calfaciunt piper, sal, caro omnis iurulenta, alium, cepa, ficus aridae, salsamentum, vinum, et quo meracius est, eo magis. Refrigerant holera, quorum crudi caules adsumuntur, ut intubus et lactuca, et item coriandrum, cucumis, elixa curcurbita, beta, mora, cerasia, mala austera, pira fragilia, caro elixa, praecipueque acetum, sive cibus ex eo sive potio adsumitur. 28.   Facile autem intus corrumpuntur panis fermentatus, et quisquis alius quam ex tritico est, lac, mel; ideoque etiam lactentia atque omne pistorium opus, teneri pisces, ostrea, holera, caseus et recens et vetus, crassa vel tenera caro, vinum dulce, mulsum, defrutum, passum; quicquid deinde vel iurulentum est vel nimis dulce vel nimis tenue. At minime intus vitiantur panis sine fermento, aves et eae potius duriores, duri pisces: neque solum aurata tuta aut sparus sed etiam lolligo, lucusta, polypus; item bubula omnisque dura caro; eademque aptior est, si macra, si salsa est; omniaque  salsamenta, cocleae, murices, purpurae; vinum austerum vel resinatum. 29.   At alvum movent panis fermentatus, magisque si cibarius vel hordiacius est, brassica, si subcruda est, lactuca, anteum, nasturcium, ocimum, urtica, portulaca, radicula, capparis, alium, cepa, malva, lapatium, beta, asparagus, cucurbita, cerasia, mora, uva ex olla, omnia mitia, ficus etiam arida, sed magis viridis, uvae recentes; pingues minutae aves, cocleae, garum, salsamentum, ostrea, pelorides, echini, musculi, et omnes fere conchulae, maximeque ius earum, saxatiles et omnes teneri pisces, sepiarum atramentum; si qua caro adsumitur, pinguis, eadem vel iurulenta vel elixa, aves quae natant, mel crudum, lac, lactentia omnia, mulsum, vinum dulce vel salsum, aqua tenera; omnia dulcia, tepida, pinguia, elixa, iurulenta, salsa vel diluta. 30.   Contra astringunt panis ex siligine vel ex simila, magis si sine fermento est, magis etiam si ustus est, intenditurque vis eius etiam, si bis coquitur, pulticula vel ex halica vel ex panicio vel ex milio, itemque ex isdem sorbitio, et magis si haec ante fricta sunt; lenticula, cui vel beta vel intubus vel ambubeia vel plantago adiecta est, magisque etiam si illa ante fricta est, per se etiam intubus vel ex plantagine vel ambubeia fricta, minuta holera, brassica bis decocta; dura ova, magisque si assa sunt; minutae aves, merula, palumbus, magisque in posca si decoctus est, grues, omnes aves, quae magis currunt quam volant; lepus, caprea, iecur ex eis, quae sebum habent, maximeque bubulum,   ac sebum ipsum; caseus, qui vehementior vetustate fit vel ea mutatione, quam in eo transmarino videmus, aut si recens est, ex melle mulsove decoctus; item mel coctum, pira inmatura, sorva, magisque ea, quae torminalia nominantur, mala Cotonea et Punica, oleae vel albae vel permaturae, murta, palmulae, purpurae, murices, vinum resinatum vel asperum, item meracum, acetum, mulsum quod infervuit, item defrutum, passum, aqua vel tepida vel praefrigida, dura, id est ea, quae tarde putrescit, ideoque pluvia potissimum; omnia dura, macra, austera, aspera, tosta, et in eadem carne assa potius quam elixa. 31.   Urinam autem movent quaecumque in horto nascentia boni odoris sunt, ut apium, ruta, anetum, ocimum, menta, hysopum, anesum, coriandrum, nasturcium, eruca, feniculum; praeter haec asparagus, capparis, nepeta, thymum, satureia, lapsanum, pastinaca, magisque agrestis, radicula, siser, cepa; ex venatione maxime lepus; vinum tenue, piper et rotundum et longum, sinapi, absinthium, nuclei pinei. 32.   Somno vero aptum est papaver, lactuca, maximeque aestiva, cuius coliculus iam lacte repletus est, morum, porrus. Sensus excitat nepeta, thymum, satureia, hysopum, praecipueque puleium, ruta et cepe. 33   Evocare vero materiam multa admodum   possunt, sed ea cum ex peregrinis medicamentis maxime constent, aliisque magis, quam quibus ratione victus succuritur (V. ., 1, 2), opitulentur, in praesentia differam: ponam vero ea, quae prompta et iis morbis, de\u00a0quibus protinus (III, IV) dicturus sum, apta corpus erodunt, et sic eo quod mali est extrahunt. Habent autem hanc facultatem semen erucae, nasturcii, radiculae, praecipue tamen omnium sinapi. Salis quoque et fici eadem vis est. Leniter vero simul et reprimunt et molliunt lana sucida quo cum aceto vel vino oleum adiectum est, contritae palmulae, furfures in salsa aqua vel aceto decoctae. At simul et reprimunt et refrigerant herba muralis ( vel  appellant), serpullum, puleium, ocimum, herba sanguinalis, quam Graeci  vocant, portulaca, papaveris folium, capriolique vitium, coriandrum, folia hyocimum, muscus, siser, apium, solanum (quam strychnon Graeci vocant), brassicae folia, intubus, plantago, feniculi semen; contrita pira vel mala, praecipueque Cotonea, lenticula; aqua frigida, maximeque pluvialis, vinum, acetum, et horum aliquo madens vel panis vel farina vel spongia vel cinis vel lana sucida vel etiam linteolum; creta Cimolia, gypsum; melinum, murteum, rosa, acerbum oleum; verbenarum contusa cum teneris colibus folia; cuius generis sunt olea, cupressus, myrtus, lentiscus, tamarix, ligustrum, rosa, rubus, laurus, hedera, Punicum malum. Sine frigore autem reprimunt cocta mala Cotonea,   malicorium, aqua calida, in qua verbenae coctae sunt, quas supra (Section: \u00a03, 4) posui, pulvis vel ex faece vini vel ex murti foliis, amarae nuces. Calfacit vero ex qualibet farina cataplasma sive ex tritici sive farris sive hordei sive ervi sive lolii sive milii vel panicii vel lenticulae vel fabae vel lupini vel lini vel feni Graeci, ubi ea defervuit calidaque inposita est. Valentior tamen ad id omnis farina est ex mulso quam ex aqua cocta. Praeterea cyprinum, irinum, medulla, adeps ex fele, oleum, magisque si vetus est, iunctaque oleo sal, nitrum, git, piper, quinquefolium. Fereque quae vehementer reprimunt et refrigerant, durant: quae calfaciunt, digerunt et emolliunt, praecipueque ad emolliendum potest cataplasma ex lini vel feni Graeci semine. His autem omnibus, et simplicibus et permixtis, varie medici utuntur, ut magis quid quisque persuaserit sibi appareat, quam quid evidenter compererit. 1.  Provisis omnibus, quae pertinent ad universa genera morborum, ad singulorum curationes veniam. Hos autem in duas species Graeci diviserunt, aliosque ex his acutos, alios longos esse dixerunt. Idemque quoniam non semper eodem modo respondebant, eosdem alii inter acutos, alii inter longos rettulerunt; ex quo plura eorum genera esse manifestum est. Quidam enim breves utique sunt, qui cito vel tollunt hominem, vel ipsi cito finiuntur; quidam longi, sub quibus neque sanitas in propinquo neque exitium est; tertiumque genus eorum est, qui modo acuti, modo longi sunt, idque non in febribus tantummodo, in quibus frequentissimum est, sed in aliis quoque fit. Atque etiam praeter hos quartum est, quod neque acutum dici potest, quia non peremit, quod neque utique longum, quia, si occurritur, facile sanatur. Ego cum de\u00a0singulis dicam, cuius quisque generis sit indicabo. Dividam autem omnes in eos, qui in totis corporibus consistere videntur, et eos, qui oriuntur in partibus. Incipiam a\u00a0prioribus, pauca de\u00a0omnibus praefatus. In nullo quidem morbo minus fortuna sibi vindicare quam ars potuisset: ut pote quom repugnante natura  nihil medicina proficiat. Magis tamen ignoscendum medico est parum proficienti in acutis morbis quam in longis: hic enim breve spatium est, intra quod, si auxilium non profuit, aeger extinguitur: ibi et deliberationi et mutationi remediorum tempus patet, adeo ut raro, si inter initia medicus accessit, obsequens aeger sine illius vitio pereat. Longus tamen morbus cum penitus insedit, quod ad difficultatem pertinet, acuto par est. Et acutus quidem quo vetustior est, longus autem quo recentior, eo facilius curatur. Alterum illud ignorari non oportet, quod non omnibus aegris eadem auxilia conveniunt. Ex quo incidit, ut alia atque alia summi auctores quasi sola vindicarint, prout cuique cesserat. Oportet itaque, ubi aliquid non respondet, non tanti putari auctorem quanti aegrum, et experiri aliud atque aliud, sic tamen ut in acutis morbis cito mutetur quod nihil prodest, in longis, quos tempus ut facit sic etiam solvit, non statim condemnetur, si quid non statim profuit, minus vero removeatur, si quid paulum saltem iuvat, quia profectus tempore expletur. 2   Protinus autem inter initia scire facile est, quis acutus morbus, quis longus sit, non in iis solis, in quibus semper ita se habet, sed in iis quoque, in quibus variat. Nam ubi sine intermissionibus accessiones \n\t\t\t\t\t\t et dolores graves urgent, acutus est morbus: ubi lenti dolores lentaeve febres sunt et spatia inter accessiones porrigunt, acceduntque ea signa, quae priore volumine (II.\u00a05, 2, 3) exposita sunt, longum hunc futurum esse manifestum est. Videndum etiam est, morbus an increscat, an consistat, an minuatur, quia quaedam remedia increscentibus morbis, plura inclinatis conveniunt; eaque, quod descrescentibus apta sunt, ubi acutus increscens urget, in remissionibus potius experienda sunt. Increscit autem morbus, dum graviores dolores accessionesque veniunt, eaeque et ante, quam proximae, revertuntur et postea desinunt. Atque in longis quoque morbis etiam tales notas non habentibus scire licet increscere, si somnus incertus est, si deterior concoctio, si foediores deiectiones, si tardior sensus, si pigrior mens, si percurrit corpus frigus aut calor, si id magis pallet. Ea vero, quae contraria his sunt, decedentis eius notae sunt. .\u00a0.\u00a0. Praeter haec in acutis morbis serius aeger alendus est, nec nisi iam iis inclinatis, ut primo dempta materia impetum frangat, in longis maturius, ut sustinere spatium adfecturi mali possit. Ac si quando is non in toto corpore sed in parte est, magis tamen ad rem pertinet vim totius corporis moliri quam proprie partis aegrae sanitatem. Multum  etiam interest, ab initio quis recte curatus sit an perperam, quia curatio minus iis prodest, in quibus adsidue frustra fuit. Si qui temere habitus adhuc integris viribus vivit, admota curatione momento restituitur. Sed cum ab iis coeperim  (lib. II.\u00a02), quae notas quasdam futurae adversae valetudinis exhibent, curationum quoque principium ab animadversione eiusdem temporis faciam. Igitur si quid ex is, quae proposita sunt  (lib. II.\u00a02), incidit, omnium optima sunt quies et abstinentia: si quid bibendum est, aqua, idque interdum uno die fieri satis est, interdum, si terrentia manent, biduo; proximeque abstinentiam sumendus est cibus exiguus, bibenda aqua, postero die etiam vinum, deinde invicem alternis diebus modo aqua modo vinum, donec omnis causae metus finiatur. Per haec enim saepe instans gravis morbus discutitur. Plurimique falluntur, dum se primo die protinus sublaturos languorem aut exercitatione aut balneo aut coacta deiectione aut vomitu aut sudationibus aut vino sperant; non quo non interdum incidat aut non deceperit sed quo saepius fallat, solaque abstinentia sine ullo periculo medeatur: cum praesertim etiam pro modo terroris moderari liceat, et, si leviora indicia fuerunt, satis sit a\u00a0vino tantum abstinere, quod subtractum plus, quam si cibo quid dematur, adiuvat; si paulo graviora, facile sit non aquam tantum bibere sed etiam cibo  carnem subtrahere, interdum panis quoque minus quam pro consuetudine adsumere, umidoque cibo esse contentos et holere potissimum, satisque sit tum ex toto a\u00a0cibo, a\u00a0vino, ab omni motu corporis abstinere, cum vehementes notae terruerunt. Neque dubium est, quin vix quisquam, qui non dissimulavit sed per haec mature morbo occurrit, aegrotet. 3   Atque haec quidem sanis facienda sunt tantum cum causa metuentibus. Sequitur vero curatio febrium quod et in toto corpore et vulgare maxime morbi genus est. Ex his una cotidiana, altera tertiana, altera quartana est. Interdum etiam longiore circuitu quaedam redeunt, sed id raro fit. In prioribus et morbi .\u00a0.\u00a0. sunt et medicina. Et quartanae quidem simpliciores sunt. Incipiunt febres ab horrore, deinde calor erumpit, finitaque febre biduum integrum est: ita quarto die revertitur. Tertianarum vero duo genera sunt. Alterum eodem modo, quo quartana, et incipiens et desinens, illo tantum interposito discrimine, quod unum diem praestat integrum, tertio redit. Alterum longe perniciosius, quod tertio quidem die revertitur, ex quadraginta autem et octo horis fere triginta et sex per accessionem occupat (interdum etiam vel minus vel plus), neque ex toto in remissione desistit, sed tantum levius est. Id genus plerique medici  appellant. Cottidianae vero variae sunt et multiplices.  Aliae enim protinus a\u00a0calore incipiunt, aliae a\u00a0frigore, aliae ab horrore. Frigus vero, ubi extremae partes membrorum inalgescunt, horrorem, ubi corpus totum intremit. Rursus aliae sic desinunt, ut ex toto sequitur integritas; aliae sic, ut aliquantum quidem minuatur ex febre, nihilo minus tamen quaedam reliquiae remaneant, donec altera accessio accedat; ac saepe aliae .\u00a0.\u00a0. vix quicquam aut nihil remittant sed continuent. Deinde aliae fervorem ingentem habent, aliae tolerabilem: aliae cotidie pares sunt, aliae inpares, atque invicem altero die lenior, altero vehementior .\u00a0.\u00a0.\u00a0: aliae tempore eodem postridie revertuntur, aliae vel serius vel celerius: aliae diem noctemque accessione et decessione implent, aliae minus, aliae plus: aliae cum decedunt, sudorem movent, aliae non movent; atque alias per sudorem ad integritatem venitur, alias tantum corpus inbecillius redditur. At accessiones etiam modo singulae singulis diebus fiunt, modo binae pluresve concurrunt. Ex quo saepe evenit, ut cotidie plures accessiones remissionesque sint, sic tamen, ut unaquaque alicui priori respondeat. Interdum vero accessiones remissionesque sint, sic ut notari neque tempora earum neque spatia possint. Neque verum est, quod dicitur a\u00a0quibusdam, nullam febrem inordinatam esse, nisi aut ex vomica aut ex inflammatione aut ex ulcere: facilior enim semper curatio foret, si hoc verum esset: sed quod evidentes causae faciunt, facere etiam abditae possunt. Neque de\u00a0re sed de\u00a0verbo controversiam movent, qui, cum  aliter aliterque in eodem morbo febres accedunt, non easdem inordinate redire, sed alias aliasque subinde oriri dicunt; quod tamen ad curandi rationem nihil pertineret, etiamsi vere diceretur. Tempora quoque remissionum modo liberalia, modo vix ulla sunt. 4   Et febrium quidem ratio maxime talis est: curationum vero diversa genera sunt, prout auctores aliquos habent. Asclepiades officium esse medici dicit, ut tuto, ut celeriter, ut iucunde curet. Id votum est, sed fere periculosa esse nimia et festinatio et voluptas solet. Qua vero moderatione utendum sit, ut, quantum fieri potest, omnia ista contingant prima semper habita salute, in ipsis partibus curationum considerandum erit. Et ante omnia quaeritur, primis diebus aeger qua ratione continendus sit. Antiqui medicamentis quibusdam datis concoctionem moliebantur, eo quod cruditatem maxime horrebant: deinde eam materiem, quae laedere videbatur, ducendo saepius alvum subtrahebant. Asclepiades medicamenta sustulit; alvum non totiens sed fere tamen in omni morbo eius uti professus est: convellendas enim vires aegri putavit luce, vigilia, siti ingenti, sic ut ne os quidem primis diebus elui sineret. Quo magis  falluntur, qui per omnia iucundam eius disciplinam esse concipiunt: is enim ulterioribus quidem diebus cubantis etiam luxuriae subscripsit, primis vero tortoris vicem exhibuit. Ego autem medicamentorum dari potiones et alvum duci non nisi raro debere concedo: non ideo tamen id agendum, ut aegri vires convellantur, existimo, quoniam ex inbecillitate summum periculum est. Minui ergo tantum materiam superantem oportet, quae naturaliter digeritur, ubi nihil novi accedit. Itaque abstinendus a\u00a0cibo primis diebus est; in luce habendus aeger, nisi infirmus, interdiu est, quoniam corpus ista quoque digerit, isque cubare quam maxime .\u00a0.\u00a0. conclavi debet. Quod ad sitim vero somnumque pertinet, moderandum est, ut vigilet interdiu. Noctu, si fieri potest, conquiescat: ac neque potet, neque nimium siti crucietur; os etiam eius elui potest, ubi et siccum est, et ipsi faetet, quamvis id tempus potioni aptum non est. Commodeque Erasistratus dixit saepe interiore parte umorem non requirente os et fauces requirere, neque ad rem male haberi aegrum pertinere. Ac pro quidem sic tenendus est. Optimum vero medicamentum eius est oportune cibus datus; qui quando primum dari debeat, quaeritur. Plerique ex antiquis tarde dabant, saepe quinto die, saepe sexto; et id fortasse vel in Asia vel in Aegypto caeli ratio patitur. Asclepiades ubi aegrum triduo per omnia fatigarat, quartum diem cibum destinabat. At Themison nuper, non  quando cepisset febris, sed quando desisset, aut certe levata esset, considerabat; et ab illo tempore expectato die tertio, si non accesserit febris, statim; si accesserat, ubi ea vel desierat, vel si adsidue inhaerebat, certe si se inclinaverat, cibum dabat. Nihil autem horum utique perpetuum est. Nam potest primo die primus cibus dandus esse, potest secundo, potest tertio, potest non nisi quarto aut quinto, potest post unam accessionem, potest post duas, potest post plures. Refert enim qualis morbus sit, quale corpus, quale caelum, quae aetas, quod tempus anni; minimeque in rebus inter se multum differentibus perpetuum esse praeceptum temporis potest. Ex morbo, qui plus virium aufert, celerius cibus dandus est, itemque eo caelo, quo magis digerit. Ob quam causam in Africa nulla die aeger abstineri recte videtur. Maturius etiam puero quam iuveni, aestate quam hieme dari debet. Unum illud est, quod semper, quod ubique servandum est, ut aegri vires subinde adsidens medicus inspiciat; et quamdiu supererunt, abstinentia pugnet; si inbecillitatem vereri coeperit, cibo subveniat. Id enim eius officium est, ut aegrum neque supervacua materia oneret, neque inbecillitatem fame prodat. Idque apud Erasistratumque invenio; qui quamvis parum docuit, quando venter, quando corpus ipsum exinaniretur, dicendo tamen haec esse visenda et tum cibum dandum, cum corpori  deberetur, satis ostendit, dum vires superessent, dari non oportere: ne deficerent, consulendum esse. Ex his autem intellegi potest ab uno medico multos non posse curari, eumque, si artifex sit, idoneum esse, qui non militum ab aegro recedit. Sed qui quaestui serviunt, quoniam is maior ex populo est, libenter amplectuntur ea praecepta, quae sedulitatem non exigunt, ut in hac ipsa re. Facile est enim dies vel accessiones numerare is quoque, qui aegrum raro vident: ille adsideat necesse est, qui quod solum opus est visurus est, quando nimis inbecillus futurus sit, nisi cibum acceperit. In pluribus tamen ad initium cibi dies quartus aptissimus esse consuevit. Est autem alia etiam de\u00a0diebus ipsis dubitatio, quoniam antiqui potissimum impares sequebantur, eosque, tamquam tum de\u00a0aegris iudicaretur, nominabant. Hi erant dies tertius, quintus, septimus, nonus, undecimus, quartus decimus, unus et vicesimus, ita ut summa potentia septimo, deinde quarto decimo, deinde uni et vicensimo daretur. Igitur sic aegros nutriebant, ut dierum inparium accessiones expectarent, deinde postea cibum quasi levioribus accessionibus instantibus darent, adeo ut Hippocrates, si alio dei febris desisset recidivam timere sit solitus. Id Asclepiades iure ut vanum repudiavit, atque in nullo die, qua par inparve esset, iis vel maius vel minus periculum  esse dixit. Interdum enim peiores dies pars fiunt, et oportunius post eorum accessiones cibus datur. Nonnumquam etiam in ipso morbo dierum ratio mutatur, fitque gravior, qui remissior esse consuerat; atque ipse quartus decimus par est, in quo magnam vim esse antiqui fatebantur. Qui cum octavum primi die naturam habere contenderent, ut ab eo secundus septenarius numerus inciperet, ipsi sibi repugnabant non octavum, neque decimum, neque duodecimum diem sumendo quasi potentiorem: plus enim tribuebant nono et undecimo. Quod cum fecissent sine ulla probabili ratione, ab undecimo non ad tertium decimum sed ad quartum decimum transibant. Est etiam apud Hippocraten eis, quos septimus dies liberaturus sit, quartum esse gravissimum. Ita illo quoque auctore in die pari et gravior febris esse potest et certa futuri nota. Atque idem alio loco quartum quemque diem ut in utrumque efficacissimum adprehendit, id est quartum, septimum, undecimum, quartum decimum, septimum decimum. In quo et ab inparis ad paris numeri rationem transit et ne hoc quidem propositum conservavit, cum a\u00a0septimo die undecimus non quartus sed quintus sit. Adeo apparet, quacumque ratione ad numerum respeximus, nihil rationis sub illo quidem auctore reperiri. Verum in his quidem antiquos tum celebres admodum Pythagorici numeri fefellerunt, cum hic quoque medicus non numerare dies debeat, sed ipsas accessiones intueri, et ex his coniectare, quando dandus cibus sit. Illud autem magis ad rem pertinet scire, tum oporteat dari, cum iam bene nevae conquieverunt, an etiamnum manentibus reliquiis febris. Antiqui enim quam integerrimis corporibus alimentum offerebant: Asclepiades inclinate quidem febre sed etiamnum tamen inhaerente. In quo vanam rationem secutus est, non quo non sit interdum maturius cibus dandus, si mature timetur altera accessio, sed quo scilicet quam sanissimo dari debeat: minus enim conrumpitur quod integro corpori infertur. Neque tamen verum est, quod Themisoni videbatur, si duabus horis integer futurus esset aeger, satius esse tum dare, ut ab integro potissimum corpore diduceretur. Nam si diduci tam celeriter posset, id esset optimum: sed cum id breve tempus non praestet, satius est principia  cibi a\u00a0decedente febre quam reliquias ab incipiente excipi. Ita si longius tempus secundum est, quam integerrimo dandum est; si breve, etiam antequam ex toto integer fiat. Quo loco vero integritas est, eodem est remissio, quae maxime in febre continua potest esse. Atque hoc quoque quaeritur, utrum tot horae expectandae sint, quot febrem habuerunt, an satis sit primam partem earum praeteriri, quod aegris iucundius insidat si interdum non vacat. Tutissimum est autem ante totius accessionis tempus praeterire, quamvis, ubi longa febris fuit, potest indulgeri aegro maturius, dum tamen ante minime pars dimidia praetereatur. Idque non in ea sola febre, de\u00a0qua proxime dictum est, sed in omnibus ita servandum est. 5   Haec magis per omnia febrium genera perpetua sunt: nunc ad singulas earum species descendam. Igitur si semel tantum accessit, deinde desiit, eaque vel ex inguine vel ex lassitudine vel ex aestu aliave re simili fuit, sic ut interior nulla causa metum fecerit, postero die, cum tempus accessionis ita transiit, ut nihil moverit, cibus dari potest. At si ex alto calor venit et gravitas vel capitis vel praecordiorum secuta est neque apparet quid corpus confuderit, quamvis unam accessionem secuta integritas est, tamen quia tertiana timeri potest, expectandus est  dies tertius; et ubi accessionis tempus praeteriit, cibus dandus est, sed exiguus, quia quartana quoque timeri potest; et die quarto demum, si corpus integrum est, eo cum fiducia utendum. Si vero postero tertiove aut quarto die secuta febris est, scire licet morbus esse. Sed tertianarum vel quartanarum, quarum et certus circumitus est et finis in integritate et liberaliter quieta tempora sunt, expeditior ratio est; de\u00a0quibus suo loco dicam (III.\u00a014, 15). Nunc vero eas explicabo, quae cotidie urgent. Igitur tertio quoque die cibus aegro commodissime datur, ut alter febrem minuat, alter viribus subveniat. Sed is dari debet, si cotidiana febris est, quae ex toto desinat, simul atque corpus integrum factum est: si quamvis non accessiones, febres tamen iunguntur et cotidie quidem increscunt sed sine integritate tamen remittunt, cum corpus ita se habet, ut maior remissio non expectetur; si altero die gravior, altero levior accessio est, post graviorem. Fere vero graviorem accessionem levior nox sequitur; quo fit, ut graviorem accessionem nox quoque tristior antecedat. At si continuatur febris neque levior umquam fit et dari cibum necesse est, quando dari debeat, magna dissensio est. Quidam, quia fere remissius matutinum tempus aegris est, tum putant dandum. Quod si respondet, non quia  mane est, sed quia remissior aeger est, dari debet. Si vero ne tum quidem ulla requies aegris est, hoc ipso peius id tempus est, quod, cum sua natura melius esse debeat, morbi vitio non est; simulque insequitur tempus meridianum, a\u00a0quo cum o\u00a0aeger fere peior fiat, timeri potest, ne ille magis etiam quam ex consuetudine urgeatur. Igitur alii vespere tali aegro cibum dant: sed cum eo tempore fere pessimi sint qui aegrotant, verendum est, ne, si quid tunc moverimus, fiat aliquid asperius. Ob haec ad mediam noctem decurro, id est, finito iam gravissimo tempore eodemque longissime distante, secuturis vero antelucanis horis, quibus omnes fere maxime dormiunt, deinde matutino tempore, quod natura sua levissimum est. Si vero febres vagae sunt, qui verendum est, ne cibum statim subsequantur, quandocumque quis ex accessione levatus est, tunc debet adsumere. At si plures accessiones eodem die veniunt, considerare oportet, paresne per omnia sint, quod vix fieri potest, an inpares. Si per omnia pares sunt, post eam potius accessionem cibus dari debet, quae ne inter meridiem et vesperum desinit. Si inpares sunt, considerandum est, quo distent: nam si gravior altera, altera levior est, post graviorem dari debet; si altera longior, altera brevior, post longiorem: si altera gravior, altera  longior est, considerandum est, utra magis adfligat, illa vi, an haec tempore, et post eam dandum. Sed paene plurimum interest, quantae qualesque inter eas remissiones sint: nam si post alteram febrem motio manet, post alteram integrum corpus est, integro corpore cibo tempus aptius est. Si semper febricula manet, sed alterum tamen longius tempus remissionis est, id potius eligendum est, adeo ut, ubi accessiones continuantur, protinus inclinata priore dandus cibus sit. Etenim perpetuum est, ad quod omne consilium derigi potest, cibum quam maxime semper ab accessione futura reducere, et hoc salvo, dare quam integerrimo corpore. Quod non inter duas tantum sed etiam inter plures accessiones servabitur. Sed cum sit aptissimum tertio quoque die cibum dare, tamen si corpus infirmum est, cotidie dandus est; multoque magis, si continentes febres sine remissione sunt, quanto magis corpus adfligunt; aut si duae pluresve accessiones eodem die veniunt. Quae res efficit, ut et a\u00a0primo die protinus civ dari cotidie debeat, si protinus venae conciderunt; et saepius eodem die, si inter plures accessiones subinde vis corpori deest. Illud tamen in his servandum est, ut post eas febres minus cibi detur, post quas, si per corpus liceret, omnino non daretur. Cum vero febris instet, incipiat, augeatur, consistat, decedat, deinde  in decessione consistat aut finiatur, scire licet optimum bibo tempus esse febre finita; deinde, cum decessio eius consistit; tertium, si necesse est, quandocumque decedit: cetera omnia periculosa esse. Si tamen propter infirmitatem necessitas urget, satius esse consistente iam incremento febris aliquid offerre quam increscente, satius esse instante quam incipiente, cum eo tamen, ut nullo tempore is, qui deficit, non sit sustinendus. Neque hec satis est ipsas tantum febres medicum intueri, sed etiam totius corporis habitum et ad eum derigere curationem, sive supersunt vires seu desunt seu quidam alii affectus interveniunt. Cum vero semper aegros securos agere conveniat, ut corpore tantum, non etiam animo laborent, tum praecipue, ubi cibum sumpserunt. Itaque si qua sunt, quae exasperatura eorum animos sunt, optimum est ea, dum aegrotant, eorum notitiae subtrahere: si id fieri non potest, sustinere tamen post cibum usque somni tempus, et cum experrecti sunt, tum exponere. 6   Sed de\u00a0cibo quidem facilior cum aegris ratio est, quorum saepe stomachus hunc respuit, etiamsi mens concupiscit: de\u00a0potione vero ingens pugna est, eoque magis, quo maior febris est. Haec enim sitim accendit, et tum maxime aquam exigit, cum illa periculosissima est. Sed docendus aeger est,  ubi febris quierit, protinus sitim quoque quieturam, longioremque accessionem fore, si quod ei datum fuerit alimentum: ita celerius eum desinere sitire, qui non bibit. Necesse est tamen, quanto facilius etiam sani famem quam sitim sustinent, tanto magis aegris in potione quam in cibo indulgere. Sed primo quidem die nullus umor dari debet, nisi subito sic venae ceciderunt, ut cibus quoque dari debeat, secundo vero ceterisque etiam, quibus cibus non dabitur, tamen si magna sitis urgebit, potio dari debet. Ac ne illud quidem ab Heraclida Tarentino dictum ratione caret: ubi aut bilis aegrum aut cruditas male habet, expedire quoque per modicas potiones misceri novam materiam corruptae. Illud videndum est, ut qualia tempora cibo leguntur, talia potioni quoque, ubi sine illo datur, deligantur .\u00a0.\u00a0.\u00a0, aut cum aegrum dormire cupiemus, quod fere sitis prohibet. Satis autem convenit, cum omnibus febricitantibus nimius umor alienus sit, tum praecipue esse feminis, quae ex partu in febres inciderunt. Sed cum tempora cibo potionique febris et remissionis ratio det, non est expeditissimum scire, quando aeger febricitet, quando melior sit, quando deficiat; sine quibus dispensari illa non possunt. Venis enim maxime credimus, fallacissimae rei, quia saepe istae leniores celerioresve sunt et aetate et sexu et corporum natura. Et plerumque satis sano corpore, si stomachus infirmus est, nonnumquam  etiam incipiente febre, subeunt et quiescunt, ut inbecillus is videri possit, cui facile laturo gravis instat accessio. Contra saepe eas concitare solet balneum et exercitatio et metus et ira et quilibet alius animi adfectus, adeo ut, cum primum medicus venit, sollicitudo aegri dubitantis, quomodo illi se habere videatur, eas moveat. Ob quam causam periti medici est non protinus ut venit adprehendere manu brachium, sed primum desidere hilari vultu percontarique, quemadmodum se habeat, et si quis eius metus est, eum probabili sermone lenire, tum deinde eius corpori manum admovere. Quas venas autem conspectus medici movet, quam facile mille res turbant. Altera res est, cui credimus, calor, aeque fallax: nam hic quoque excitatur aestu, labore, somno, metu, sollicitudine. Intueri quidem etiam ista oportet, sed eis non omnia credere. Ac protinus quidem scire est, non febricitare eum, cuius venae naturaliter ordinatae sunt, teporque talis est, qualis esse sani solet: non protinus autem sub calore motuque febrem esse concipere, sed ita: si summa quoque aria inaequaliter cutis est; si calor et in fronte est et ex imis praecordiis oritur; si spiritus ex naribus cum fervore prorumpit; si color aut rubore aut pallore novo mutatus est; si oculi graves et aut persicci aut subumidi sunt; si sudor, cum sit, inaequalis est; si venae non  aequalibus intervallis moventur. Ob quam causam medicus neque in tenebris neque a\u00a0capite aegri debet residere, sed inlustri loco adversus, ut omnes notas ex voltu quoque cubantis percipiat. Ubi vero febris fuit ac decrevit, expectare oportet, num tempora partesve corporis aliae paulum madescant, quae sudorem venturum esse testentur; ac si qua nota est, tum demum dare potui aquam calidam, cuius salubris effectus est, si sudorem per omnia membra diffundit. Huius autem rei causa continere aeger sub veste satis multa manus debet, eademque crura pedesque contegere; qua male plerique aegros in ipso febris impetu, pessimeque, ubi ardens ea est, male habent. Si sudare corpus coepit, linteum tepefacere oportet paulatimque singula membra detergere. At ubi sudor omnis finitus est, aut si is non venit, ubi quam maxime potuit idoneus esse cibo aeger videtur, leviter sub veste ungendus est, tum detergendus, deinde ei cibus dandus. Cibus autem febricitantibus umidus est aptissimus aut umori certe quam proximus, utique ex materia quam levissima maximeque sorbitio; eaque, si magnae febres fuerint, quam tenuissima esse debet. Mel quoque despumatum huic recte adicitur, quo corpus magis nutriatur: sed id si stomachum offendit, supervacuum est, sicut ipsa quoque sorbitio. Dari vero in vicem eius potest vel intrita ex aqua calida vel halica elota; si firmus est stomachus et  compressa alvus, ex aqua mulsa; si vel ille languet vel haec profluit, ex posca. Et primo quidem cibo id satis est: secundo vero aliquid adici potest, ex eodem tamen genere materiae, vel holus vel conchylium vel pomum. Et dum febres quidem increscunt, hic solus cibus idoneus est: ubi vero aut desinunt aut levantur, semper quidem incipiendum est ab aliquo ex materia levissima, adiciendum vero aliquid ex media, ratione habita subinde et virium hominis et morbi. Ponendi vero aegro varii cibi, sicut Asclepiades praecepit, tum demum sunt, ubi fastidio urgetur neque satis vires sufficiunt, ut paulum ex singulis degustando famem vitet. At si neque vis neque cupiditas deest, nulla varietate sollicitandus aeger est, ne plus adsumat quam concoquat. Neque verum est, quod ab eo dicitur, facilius concoqui cibos varios: eduntur enim facilius, ad concoctionem autem materiae genus et modus pertinent. Neque inter magnos dolores neque increscente morbo tutum est aegrum cibo impleri, sed ubi inclinata iam in melius valetudo est. Sunt aliae quoque in febribus observationes necessariae. Atque id quoque videndum est, quod quidam (prohoem. 55) solum praecipiunt, adstrictum corpus sit an profluat; quorum alterum strangulat, alterum digerit. Nam si adstrictum est, ducenda alvus est, movenda urina, eliciendus omni modo sudor. In hoc genere  morborum emisisse sanguinem, concussisse vehementibus festationibus corpus, in lumine habuisse, imperasse famem, sitim, vigiliam prodest. Utile est etiam ducere in balneum, prius demittere in solium, tum ungere, iterum ad solium redire multaque aqua fovere inguina; interdum etiam oleum in solio cum aqua calida miscere; uti cibo serius sunt rarius, tenui, simplici, molli, calido, exiguo, maximeque holeribus, qualia sunt lapatium, urtica, malva, vel iure etiam concharum musculorumve aut lucustarum: neque danda caro nisi elixa est. At potio esse debet magis liberalis, et ante cibum et post hunc et cum hoc ultra quam sitis coget. Poteritque a\u00a0balineo etiam pinguius aut dulcius dari vinum; poterit semel aut bis interponi Graecum salsum. Contra vero si corpus profluit, sudor coercendus, requies habenda erit, tenebris somnoque, quandoque volet, utendum, non nisi leni gestatione corpus agitandum, et pro genere mali subveniendum. Nam si venter fluit, aut si stomachus non continet, ubi febris decrevit, liberaliter oportet aquam tepidam potui dare, et vomere cogere, nisi aut fauces aut praecordia aut latus dolet, aut vetus morbus est. Si vero sudor exercet, duranda cutis est nitro vel sale, quae cum oleo miscentur; ac si levius id vitium est, oleo corpus ungendum; si vehementius, rosa vel melino vel murteo, cui vinum austerum sit adiectum. Quisquis autem fluore aeger est, cum venit in balineum, prius ungendus, deinde in solium  demittendus est. Si in cute vitium est, frigida quoque quam calida aqua melius utetur. Ubi ad cibum ventum est, dari debet is valens, frigidus, siccus, simplex, qui quam minime corrumpi possit, panis tostus, caro assa, vinum austerum vel certe subausterum;si venter profluit, calidum, si sudores nocent vomitusve sunt, frigidum. 7   Desiderat quoque propriam animadversionem in febribus pestilentiae casus. In hac utile minime est aut fame aut medicamentis uti, aut ducere alvum. Si vires sinunt, sanguinem mittere optimum est, praecipueque si cum dolore febris est: si id parum tutum est, ubi febris aut tenuate est aut levata est, vomitu pectus purgare. Sed in hoc maturius quam in aliis morbis ducere in balineum opus est, vinum calidum et meracius dare, et omnia glutinosa; inter quae carnem quoque generis eiusdem. Nam quo celerius eiusmodi tempestates corripiunt, eo maturius auxilia etiam cum quod temeritate rapienda sunt. Quod si puer est qui laborat, neque tantum robur eius est, ut ei sanguis mitti possit, siti ei utendum est, ducenda alvus vel aqua vel tisanae cremore, tum denique is levibus cibis nutriendus. Et ex toto non sic pueri ut viri curari debent. Ergo, ut in alio quoque genere morborum, parcius in his agendum est: non facile sanguinem mittere, non facile ducere alvum, non cruciare vigilia fameque aut nimia siti, non vino curare satis convenit. Vomitus post febrem eli-ciendus est, deinde dandus cibus ex levissimis, tum is dormiat; posteroque die, si febris manet, abstineatur; 30 ad similem cibum redeat. Dandaque opera est, quantum fieri potest, ut inter oportunam abstinentiam cibosque oportunos, omissis ceteris, nutriatur. 2 Si vero febris ardens extorret, nulla medicamenti danda potio est, sed in ipsis accessionibus oleo et aqua refrigerandus est; quae miscenda manu sunt, donec albescant. Eo conclavi tenendus, quo multum et purum aerem trahere possit; neque multis vestimentis strangulandus, sed admodum levibus tantum velandus est. Possunt etiam super stomachum inponi folia vitis in aqua frigida tincta. Ac ne siti quidem nimia vexandus est. Alendus maturius est, id est a\u00a0tertio die, et ante cibum idem perungendus. Si pituita in stomachum coit, inclinata iam accessione vomere cogendus est; tum dandum frigidum holus, aut pomum ex iis, quis stomacho conveniunt. Si siccus manet stomachus, protinus vel tisanae vel halicae vel orizae cremor dandus est, cum quo recens adeps cocta sit. Cum vero in summo incremento morbus est, utique non ante quartum diem, magna siti antecedente, frigida aqua copiose praestanda est, ut bibat etiam ultra satietatem. Cum iam venter et praecordia ultra modum repleta satisque refrigerata sunt, vomere debet. Quidam ne vomitum quidem exigunt, sed ipsa aqua frigida tantum ad satietatem data pro medicamento utuntur. Ubi utrumlibet factum est, multa veste  operiendus est, et collocandus ut dormiat; fereque post longam sitim et vigiliam, post multam satietatem, post infractum calorem plenus somnus venit; per quem ingens sudor effunditur, idque praesentissimum auxilium est, sed in iis tamen, in quibus praeter ardorem nulli dolores, nullus praecordiorum tumor, nihil prohibens vel in thorace vel in pulmone vel in faucibus, non ulcera, non deiectio, non profluvium alvi fuit. Si quis autem in huiusmodi febre leviter tussit, is neque vehementi siti conflictatur, neque bibere aquam frigidam debet, sed eo modo curandus est, quo in ceteris febribus praecipitur. 8   At ubi id genus tertianae est, quod emitritaeon medici appellant, magna cura opus est, ne id fallat: habet eius plerumque frequentes accessiones decessionesque, ut aliud genus morbi videri possit porrigique febris inter horas XXIIII et XXXVI, ut quod idem est, non idem esse videatur. Et magnopere necessarium est neque dari cibum nisi in ea remissione, quae vera est, et ubi ea venit, protinus dari. Plurimique sub alterutro curantis error subito moriuntur. Ac nisi magnopere res aliqua prohibet, inter initia sanguis mitti debet, tum dari cibus, qui neque incitet febrem, et tamen longum eius spatium sustineat. 9   Nonnumquam etiam lentae febres sine ulla remissione corpus tenent, ac neque cibo neque  remedio locus est. In hoc casu medici cura esse  debet, ut morbum mutet; fortasse enim curationi oportunior fiet. Saepe igitur ex aqua frigida, cui oleum sit adiectum, corpus eius pertractandum est, quoniam interdum sic evenit, ut horror oriatur et fiat initium quoddam novi motus exque eo, cum magis corpus incaluit, sequatur etiam remissio. In his frictio quoque ex oleo et sale salubris videtur. At si diu frigus est et torpor et iactatio corporis, non alienum est in ipsa febre mulsi dare tres aut quattuor cyathos, vel cum cibo vinum bene dilutum. Intenditur enim saepe ex eo febris, et maior ortus calor simul et priora mala tollit et spem remissionis inque ea curationis ostendit. Neque Hercules ista curatio nova est, qua nunc quidem traditos sibi aegros, qui sub cautioribus medicis trahebantur, interdum contrariis remediis sanant. Siquidem apud antiquos quoque ante Herophilum et Erasistratum maximeque post Hippocratem fuit .\u00a0.\u00a0. Petro quidam, qui febricitantem hominem ubi acceperat, multis vestimentis operiebat, ut simul calorem ingentem sitimque excitaret. Deinde ubi paulum remitti coeperat febris, aquam frigidam potui dabat, ac si moverat sudorem, explicuisse se aegrum iudicabat; si non moverat, plus etiam aquae frigidae ingerebat et tum vomere cogebat. Si alterutro modo febre liberaverat, protinus suillam assam et vinum homini dabat; si non liberaverat, decoquebat aquam sale  adiecto eamque bibere cogebat, ut movendo ventrem purgaret. Et intra haec omnis eius medicina erat: eaque non minus grata fuit is, quos Hippocratis successores non refecerant, quam nunc est is, quos Herophili vel Erasistrati aemuli diu tractos non adiuverunt. Neque ideo tamen non est temeraria ista medicina, quia, si plures protinus a\u00a0principiis excepit, interemit. Sed, cum eadem omnibus convenire non possint, fere quos ratio non restituit, temeritas adiuvat; ideoque eiusmodi medici melius alienos aegros quam suos nutriunt. Sed est circumspecti quoque hominis et novare interdum et augere morbum et febres accendere, quia curationem ubi id quod est non recipit, potest recipere id quod futurum est. 10   Considerandum est etiam, febresne solae sint, an alia quoque his mala accedant, id est, num caput doleat, num lingua aspera, num praecordia intenta sint. Si capitis dolores sint, rosam cum aceto miscere oportet et in id ingerere; deinde habere duo pittacia, quae frontis latitudinem longitudinemque aequent, ex his invicem alterum in aceto et rosa habere, alterum in fronte; aut intinctam iisdem lanam sucidam inponere. Si acetum offendit, pura rosa utendum est; si rosa ipsa laedit, oleo acerbo. Si ista parum iuvant, teri potest vel iris arida vel nuces amarae vel quaelibet herba ex refrigerantibus;  quorum quidlibet ex aceto inpositum dolorem minuit, sed magis aliud in alio. Iuvat etiam panis cum papavere iniectus, vel cum rosa, cerussa spumave argenti. Olfacere quoque vel serpullum vel anethum non alienum est. At si in praecordiis inflammatio et dolor est, primo superimponenda sunt cataplasmata reprimentia, ne, si calidiora fuerint, plus eo materiae concurrat; deinde si prima inflammatio se remisit, tum demum ad calida et umida veniendum est, ut ea, quae remanserunt, discutiant. Notae vero inflammationis sunt quattuor: rubor et tumor cum calore et dolore. Quo magis erravit Erasistratus, cum febrem nullam esse sine hac dixit. Ergo si sine inflammatione dolor est, nihil imponendum est: hunc eius statim ipsa febris solvet. At si neque inflammatio neque febris sed tantum praecordiorum dolor est, protinus calidis et siccis fomentis uti licet. Si vero lingua sicca et scabra est, detergenda primum penicillo est ex aqua calida, deinde unguenda mixtis inter se rosa et melle. Mel purgat, rosa reprimit simulque siccescere non sinit. At si scabra non est sed arida, ubi penicillo detersa est, ungi rosa debet, cui cerae paulum sit adiectum. 11   Solet etiam ante febres esse frigus idque vel molestissimum morbi genus est. Ubi id expectatur,  omni potione prohibendus est aeger: haec enim paulo ante data multum malo adicit. Item maturius veste multa tegendus est; admovenda partibus iis, pro quibus metuimus, sicca et calida fomenta sic, ne statim vehementissimi calores incipiant, sed paulatim increscant. Perfricandae quoque eae partes manibus unctis ex vetere oleo sunt eique adiciendum aliquid ex calefacientibus. Contentique medici quidam una frictione etiam ex quolibet oleo sunt. In harum febrium remissionibus nonnulli tres aut quattuor cyathos sorbitionis etiamnum manente febre dant, deinde ea bene finita reficiunt stomachum cibo frigido et levi. Tum hoc ego puto temptandum, quom parum cibus semel et post febrem datus prodest. Sed curiose prospiciendum, ne tempus remissionis decipiat: saepe enim in hoc quoque genere valetudinis iam minui febris videtur, et rursus intenditur. Aliqua ei remissioni credendum est, quae etiam moratur et iactationem foetoremque quendam oris, quem ozenam Graeci vocant, minuit. Illud satis convenit, si cottidie pares accessiones sunt, cotidie parvum cibum dandum: si inpares, post graviorem, cibum; post leviorem, aquam mulsam. 12   Horror autem eas fere febres antecedit, quae certum habent circuitum et ex toto remittuntur; ideoque tutissimae sunt maximeque curationes admittunt. Nam ubi incerta tempora sunt, neque  alvi ductio neque balineum neque vinum neque medicamentum aliud recte datur: incertum est enim, quando febris ventura sit: ita fieri potest, ut, si subito venerit, summa in eo pernicies sit, quod auxilii causa sit inventum. Nihilque aliud fieri potest, quam ut primis diebus bene abstineatur aeger, deinde sub decessu febris eius, quae gravissima est, cibum sumat. At ubi certus circumitus est, facilius illa omnia temptantur, quia magis proponere nobis accessionum et decessionum vices possumus. In his autem, cum inveteraverunt, utilis fames non est: primis tantummodo diebus ea pugnandum est; deinde dividienda curatio est, et ante horror, tum febris discutienda. Igitur cum primum aliquis inhorruit, et ex horrore incaluit, dare oportet ei potui tepidam aquam subsalsam et vomere eum cogere: nam fere talis horror ab iis oritur, quae biliosa in stomacho resederunt. Idem faciendum est, si proximo quoque circuitu aeque accessit: saepe enim sic discutitur, iamque, quod genus febris sit, scire licet. Itaque sub expectatione proximae accessionis, quae instare tertia potest, deducendus in balineum est, dandaque opera, ut per tempus horroris in solio sit. Si ibi quoque .\u00a0.\u00a0. senserit, nihilo minus idem sub expectatione quartae accessionis faciat: siquidem eo quoque modo saepe id discutitur. Si ne balneum quidem profuit, ante accessionem alium edat, aut bibat aquam calidam cum pipere:  siquidem ea quoque adsumpta calorem movent, qui horrorem non admittit. Deinde eodem modo, quo in frigore praeceptum est (11, 1), antequam inhorrescere possit, operiatur, fomentisque, sed protinus validioribus, totum corpus circumdet maximeque involutis extinctis testis et titionibus. Si nihilo minus horror perruperit, multo oleo calefacto inter ipsa vestimenta perfundatur, cui aeque ex calfacientibus aliquid sit adiectum; adhibeaturque frictio, quantam is sustinere poterit, maximeque in manibus et cruribus; et spiritum ipse contineat. Neque desistendum est, etiamsi horret: saepe enim pertinacia iuvantis malum corporis vincit. Si quid evomuit, danda aqua tepida, iterumque vomere cogendus est; utendumque eisdem est, donec horror finiatur. Sed praeter haec ducenda alvus est, si tardius horror quiescit: siquidem id quoque exonerato corpori prodest. Ultimaque post haec auxilia sunt gestatio et fricatio. Cibus autem in eiusmodi morbis maxime dandus est, qui mollem alvum praestet, caro glutinosa: vinum, cum dabitur, austerum. 13   Haec ad omnes circuitus febrium pertinent: discernendae tamen singulae sunt, sicut rationem habent dissimilem. Si cottidiana est, triduo primo magnopere abstineri oportet, tum cibis altero quoque die uti: si res inveteraverit, post febrem experiri balneum et vinum, magisque si horrore sublato haec superest. 14   Si vero tertiana, quae ex toto intermittit,  aut quartana est, mediis diebus et ambulationibus uti oportet aliisque exercitationibus et unctionibus. Quidam ex antiquis medicis Cleophantus in hoc genere morborum multo ante accessionem per caput aegrum multa calida aqua perfundebat, deinde vinum dabat. Quod, quamvis pleraque praecepta eius viri secutus est Asclepiades, recte tamen praeteriit: est enim anceps. Ipse, si tertiana febris est, tertio die post accessionem dicit alvum duci oportere, quinto post horrorem vomitum elicere, deinde post febrem, sicut illi mos erat, adhuc calidis dari cibum et vinum, sexto die in lectulo detineri: sic enim fore, ne septimo die febr accedat. Id saepe posse fieri verisimile est. Tutius tamen est, ut hoc ipso ordine utamur, tria remedia, vomitus, alvi ductionis, vini per triduum, ne vinum nisi post accessionem die septimi bibat. Si vero primis diebus discussus morbus non est, inciditque in vetustatem, quo die febris expectabitur, in lectulo se contineat, post febrem confricetur, tum cibo adsumpto bibat aquam: postero die, qui vacat, ab exercitatione unctioneque aqua tantum contentus conquiescat. Et id quidem optimum est: si vero inbecillitas urgebit, et post febrem vinum et medio die paulum cibi debebit adsumere. 15   Eadem in quartana facienda sunt. Sed cum haec tarde admodum finiatur nisi primis diebus discussa est, diligentius ab initio praecipiendum est, quid in ea fieri debeat. Igitur si cui cum horrore febris accessit eaque desiit, eodem die et postero tertioque continere se debebit, et aquam tantummodo calidam primo die post febrem sumere; biduo proximo, quantum fieri potest, ne hanc quidem: si quarto die cum horrore febris revertitur, vomere, sicut ante (12, 3) praeceptum est; deinde post febrem modicum cibum sumere, vini quadrantem. Postero tertioque die abstineri, aqua tantummodo calida, si sitiet, adsumpta. Septimo die balineo frigus praevenire; si febris redierit, ducere alvum; ubi ex eo corpus conquieverit, in unctione vehementer perfricari; eodem modo sumere cibum et vinum; biduo proximo se abstinere, frictione servata. Decimo die rursus balneum experiri; et si postea febris accessit, aeque perfricari, vinum copiosius bibere. Ac proximum est, tot dierum ut abstinentia cum ceteris, quae praecipiuntur, febrem tollant. Si vero nihilo minus remanet, aliud ex toto sequendum est curationis genus, idque agendum, ut id, quod diu sustinendum est, corpus facile sustineat. Quo minus etiam probari curatio Heraclidis Tarentini debet, qui primis diebus ducendam alvum, deinde abstinendum in septimum diem dixit. Quod ut  sustinere aliquis possit, tamen etiam febre liberatus vix refectioni valebit: adeo, si febris saepius accesserit, concidet. Igitur, si tertio decimo die morbus manebit, balineum neque ante febrem neque postea temptandum erit, nisi interdum iam horrore discusso. Horror ipse per ea, quae supra (12) scripta sunt expugnandus; deinde post febrem oportebit ungui et vehementer perfricari, cibum et validum et fortiter adsumere, vino uti quantum libebit; postero die, cum satis quieverit, ambulare, exerceri, ungui, perfricari fortiter, cibum capere sine secundo, tertio die abstinere. Quo die vero febrem expectabit, ante surgere, exerceri dareque operam, ut in ipsa exercitatione febris tempus incurrat: sic enim saepe illa discutitur. At si in opere occupavit, tum demum se recipere. In eiusmodi valetudine medicamenta sunt oleum, frictio, exercitatio, cibus, vinum. Si venter adstrictus est, solvendus est. Sed haec facile validiores faciunt: si inbecillitas occupavit, pro exercitatione gestatio est; si ne hanc quidem sustinet, adhibenda tamen frictio est. Si haec quoque vehemens onerat, intra quietem et unctionem et cibum sistendum est; dandaque opera est, ne qua  cruditas in cotidianam id malum vertat. Nam quartana neminem iugulat: sed si ex ea cotidiana facta est, in malis aeger est; quod tamen nisi culpa vel aegri vel curantis numquam fit. 16   At si duae quartanae sunt, neque eae, quas proposui (15, 4\u20116), exercitationes adhiberi possunt, aut ex toto quiescere opus est, aut, si id difficile est, leviter ambulare, considere diligenter involutis pedibus et capite; quotiens febris accessit et desiit, cibum modicum sumere et vinum, reliquo tempore, nisi inbecillitas urguet, abstinere. At si duae febres paene iunguntur, post utramque cibum sumere, deinde vacuo tempore et moveri aliquid et post unctionem cibo uti. Cum vero vetus quartana raro nisi vere solvatur, utique eo tempore attendendum est, ne quid fiat, quod valetudinem impediat. Prodestque in vetere quartana subinde mutare victus genus, a\u00a0vino ad aquam, ab aqua ad vinum, a\u00a0lenibus cibis ad acres, ab acribus ad lenes transire; esse radicem, deinde vomere; iure vel .\u00a0.\u00a0. pulli gallinacei ventrem resolvere; oleo ad frictiones adicere calfacientia; ante accessionem sorbere vel aceti cyathos duos, vel unum sinapis cum tribus Graeci vini salsi, vel misti paribus portionibus et in aqua diluta piper, castoreum, laser, murram. Per haec enim similiaque corpus agitandum est, ut moveatur ex eo statu, quo detinetur. Si febris quievit, diu meminisse eius diei convenit, eoque vitiare frigus, calorem, cruditatem,  lassitudinem: facile enim revertitur, nisi a\u00a0sano quoque aliquamdiu timetur. 17   At si ex quartana facta cotidiana est, cum id vitio inciderit, per biduum abstinere oportet, et frictione uti, vespere tantummodo aquam potui dare: tertio die saepe fit, ne febris accedat. Sed sive fuit sive non fuit, cibus post accessionis tempus est dandus. At si manet, per biduum abstinentia, quanta maxime imperari corpori potest, frictione cotidie utendum est. 18   Et febrium quidem ratio exposita est. Supersunt vero alii corporis adfectus, qui huic superveniunt, ex quibus eos, qui certis partibus adsignari non possunt, protinus iungam. Incipiam ab insania, primamque huius ipsius partem adgrediar, quae et acuta et in febre est:  Graeci appellant. Illud ante omnia scire oportet, interdum in accessione aegros desipere et loqui aliena. Quod non quidem leve est neque incidere potest nisi in febre vehementi; non tamen aeque pestiferum est: nam plerumque breve esse consuevit levatoque accessionis impetu protinus mens redit. Neque id genus morbi remedium aliud desiderat, quam quod in curanda febre praeceptum est. Phrenesis vero tum demum est, cum continua dementia esse incipit, cum aeger, quamvis adhuc sapiat, tamen quasdam vanas imagines accipit:  perfecta est, ubi mens illis imaginibus addicta est. Eius autem plura genera sunt: siquidem ex phreneticis alii tristes sunt; alii hilares; alii facilius continentur et intra verba desipiunt; alii consurgunt et violenter quaedam manu faciunt; atque ex his ipsis alii nihil nisi impetu peccant, alii etiam artes adhibent summamque speciem sanitatis in captandis malorum operum occasionibus praebent, sed exitu deprenduntur.\u2014 Ex his autem eos, qui intra verba desipiunt, aut leviter etiam manu peccant, onerare asperioribus coercitionibus supervacuum est: eos, qui violentius se gerunt, vincire convenit, ne vel sibi vel alteri noceant. Neque credendum est, si vinctus aliqui, dum levari vinculis cupit, quamvis prudenter et miserabiliter loquitur, quoniam is dolus insanientis est. Fere vero antiqui tales aegros in tenebris habebant, eo quod iis contrarium esset exterriri, et ad quietem animi tenebras ipsas conferre aliquid iudicabant. At Asclepiades, tamquam tenebris ipsis terrentibus, in lumine habendos eos dixit. Neutrum autem perpetuum est: alium enim lux, alium tenebrae magis turbant; reperiunturque, in quibus nullum discrimen deprehendi vel hoc vel illo modo possit. Optimum itaque est utrumque experiri, et habere eum, qui tenebras horret, in luce, eum qui lucem, in tenebris. At ubi nullum tale discrimen est, aeger, si vires habet, loco lucido; si non habet, obscuro continendus est. Remedia vero adhibere, ubi maxime furor urget, supervacuum  est: simul enim febris quoque increscit. Itaque tum nihil nisi continendus aeger est: ubi vero res patitur, festinanter subveniendum est. Asclepiades perinde esse dixit his sanguinem mitti ac si trucidentur: rationem hanc secutus, quod neque insania esset, nisi febre intenta, neque sanguis nisi in remissione eius recte mitteretur. Sed ipse in his somnum multa frictione quaesivit, cum et intentio febris somnum impediat et frictio non nisi in remissione eius utilis sit. Itaque hoc quoque auxilium debuit praeterire. Quid igitur est? Multa in praecipiti periculo recte fiunt alias omittenda. Et continuata quoque febris habet tempora, quibus, etsi non remittit, non tamen crescit, estque hoc ut non optimum, sic tamen secundum remediis tempus, quo, si vires aegri patiuntur, sanguis quoque mitti debet. Minus deliberari potest, an alvus ducenda sit. Tum interposito die convenit caput ad cutem tondere, aqua deinde fovere, in qua verbenae aliquae decoctae sint vel ex reprimentibus; aut prius fovere, deinde radere, et iterum fovere; ac novissime rosa caput naresque implere, offerre etiam naribus rutam ex aceto contritam, movere sternumenta medicamentis in id efficacibus. Quae tamen facienda sunt in iis, quibus vires non desunt: si vero inbecillitas est, rosa tantum caput adiecto serpullo similique aliquo madefaciendum est. Utiles etiam in quibuscumque viribus duae herbae sunt, solanum et muralis, si simul ex utraque suco expresso caput impletur. Cum febris remisit, frictione utendum est, parcius tamen in iis, qui minus hilares quam in iis, qui nimis tristes sunt. Adversus autem omnium sic insanientium animos gerere se pro cuiusque natura necessarium est. Quorundam enim vani metus levandi sunt, sicut in homine praedivite famem timente incidit, cui subinde falsae hereditates nuntiabantur. Quorundam audacia coercenda est, sicut in iis fit, in quibus continendis plagae quoque adhibentur. Quorundam etiam intempestivus risus obiurgatione et minis finiendus: quorundam discutiendae tristes cogitationes; ad quod symphoniae et cymbala strepitusque proficiunt. Saepius tamen adsentiendum quam repugnandum et paulatim et non evidenter ab iis, quae stulte dicentur, ad meliora mens eius adducenda. Interdum etiam elicienda ipsius intentio; ut fieri in hominibus studiosis litterarum, quibus liber legitur aut recte, si delectantur, aut perperam, si id ipsum eos offendit: emendando enim convertere animum incipiunt. Quin etiam recitare, si qua meminerunt, cogendi sunt. Ad cibum quoque quosdam non desiderantes reduxerunt ii, qui inter epulantes eos conlocarunt. Omnibus vero sic adfectis somnus et difficilis et praecipue necessarius est: sub hoc enim plerique sanescunt. Prodest ad id atque etiam ad mentem ipsam con-ponendam  crocinum unguentum cum irino in caput additum. Si nihilo minus vigilant, quidam somnum moliuntur potui dando aquam, in qua papaver aut hyoscyamos decocta sint, alii mandragorae mala pulvino subiciunt, alii vel amomum vel sycamini lacrimam fronti inducunt. Hoc nomen apud medicos reperio. Sed cum Graeci morum sycaminon appellant, mori nulla lacrima est. Sic vero significatur lacrima arboris in Aegypto nascentis, quam ibi sycomoron appellant. Plurimi, decoctis papaveris corticibus, ex ea aqua spongia os et caput subinde fovent. Asclepiades ea supervacua esse dixit, quoniam in lethargum saepe converterent: praecepit autem, ut primo dei a\u00a0cibo, potione, somno abstineretur, vespere ei daretur potui aqua, tum frictio admoveretur lenis, ut ne manum quidem qui perfricaret vehementer inprimeret; postero deinde die isdem omnibus factis vespere ei daretur sorbitio et aqua, rursusque frictio adhiberetur; per hanc enim nos consecuturos, ut somnus accedat. Id interdum fit, et quidem adeo, ut illo confitente nimia frictio etiam lethargi periculum adferat. Sed si sic somnus non accessit, tum demum illis medicamentis arcessendus est, habita scilicet eadem moderatione, quae hic quoque necessaria est, ne, quem obdormire volumus, excitare postea non possimus. Confert etiam aliquid ad somnum silanus iuxta cadens, vel gestatio post cibum et noctu, maximeque suspensi lecti motus. Neque alienum est, si neque sanguis  ante missus est, neque mens constat, neque somnus accedit, occipitio inciso cucurbitulam admovere; quae quia levat morbum, potest etiam somnum facere. Moderatio autem in cibo quoque adhibenda est: nam neque aeger implendus est, ne insaniat, neque ieiunio utique vexandus, ne inbecillitate in cardiacum incidat. Opus est cibo infirmo maximeque sorbitione, potione aquae mulsae, cuius ternos cyathos bis hieme, quater aestate dedisse satis est. Alterum insaniae genus est, quod spatium longius recipit, quia fere sine febre incipit, leves deinde febriculas excitat. Consistit in tristitia, quam videtur bilis atra contrahere.\u2014 In hac utilis detractio sanguinis est: si quid hanc poterit prohibere, prima est abstinentia, secunda per album veratrum vomitumque purgatio, post utrumlibet adhibenda bis die frictio est; si magis valet, frequens etiam exercitatio: in ieiuno vomitus. Cibus sine vino dandus ex media materia est; quam quotiens posuero, scire licebit etiam ex infirmissima dari posse, dum ne illa sola quis utatur: valentissima tantummodo esse removenda. Praeter haec servanda alvus est quam tenerrima, removendi terrores, et potius bona spes  offerenda; quaerenda delectatio ex fabulis ludisque, maxime quibus capi sanus adsuerat; laudanda, si qua sunt, ipsius opera et ante oculos eius ponenda; leviter obiurganda vana tristitia; subinde admonendus, in iis ipsis rebus, quae sollicitant, cur potius laetitiae quam sollicitudinis causa sit. Si febris quoque accessit, sicut aliae febres curanda est. Territum genus insaniae est ex his longissimum, adeo ut vitam ipsam non impediat; quod robusti corporis esse consuevit. Huius autem ipsius species duae sunt: nam quidam imaginibus, non mente falluntur, quales insanientem Aiacem vel Orestem percepisse poetae ferunt: quidam animo desipiunt. Si imagines fallunt, ante omnia videndum est, tristes an hilares sint. In tristitia nigrum veratrum deiectionis causa, in hilaritate album ad vomitum excitandum dari debet; idque si in potione non accepit, in pane adiciendum est, quo facilius fallat: nam si bene se purgaverit, ex magna parte morbum levabit. Ergo etiamsi semel datum veratrum parum profecerit, interposito tempore iterum dari debet. Neque ignorare oportet leviorem esse morbum cum risu quam cum serio insanientium. Illud quoque perpetuum est in omnibus morbis, ubi ab inferiore parte purgandus aliquis est, ventrem eius ante solvendum esse; ubi a\u00a0superiore, comprimendum. Si vero consilium insanientem fallit, tormentis quibusdam optime curatur. Ubi perperam aliquid  dixit aut fecit, fame, vinculis, plagis coercendus est. Cogendus est et attendere et ediscere aliquid et meminisse: sic enim fiet, ut paulatim metu cogatur considerare quid faciat. Subito etiam terreri et expavescere in hoc morbo prodest, et fere quicquid animum vehementer turbat. Potius enim quaedam fieri mutatio, cum ab eo statu mens, in quo fuerat, abducta est. Interest etiam, ipse sine causa subinde rideat, an maestus demissusque sit: nam demens hilaritas terroribus iis, de\u00a0quibus supra (Section: \u00a021) dixi melius curatur. Si nimia tristitia, prodest lenis sed multa bis die frictio, item per caput aqua frigida infusa, demissumque corpus in aquam et oleum. Illa communia sunt, insanientes vehementer exerceri debere, multa frictione uti, neque pinguem carnem neque vinum adsumere; cibis uti post purgationem ex media materia quam levissimis; non oportere esse vel solos vel inter ignotos, vel inter eos, quos aut contemnant aut neglegant; mutare debere regiones et, si mens redit, annua peregrinatione esse iactandos. Raro sed aliquando tamen ex metu delirium nascitur. Quod genus insanientium specie .\u00a0.\u00a0. similique victus genere solo curandum est, praeterquam quod in hoc insaniae genere solo recte vinum datur. 19   His morbis praecipue contrarium est id genus, quod cardiacum a\u00a0Graecis nominatur, quamvis  saepe ad eum phrenetici transeunt: siquidem mens in illis labat, in hoc constat. Id autem nihil aliud est quam nimia inbecillitas corporis, quod stomacho languente inmodico sudore digeritur. Licetque protinus scire id esse, ubi venarum exigui inbecillique pulsus sunt, sudor autem et supra consuetudinem et modo .\u00a0.\u00a0. et tempore ex toto thorace et cervicibus atque etiam capite prorumpit, pedibus tantummodo et cruribus siccioribus atque frigentibus; acutique id morbi genus est. Curatio prima est supra praecordia imponere quae reprimant cataplasmata, secunda sudorem prohibere. Id praestat acerbum oleum vel rosa vel melinum aut myrteum, quorum aliquo corpus leviter perunguendum, ceratumque ex aliquo horum tum inponendum est. Si sudor vincit, delinendus homo est vel gypso vel spuma argentea vel Cimolia creta, vel etiam subinde horum pulvere respergendus. Idem praestat pulvis ex contritis aridi myrti vel rubi foliis, aut ex austeri et boni vini arida faece; pleraque similia sunt, quae si desunt, satis utilis est quilibet ex via\u00a0pulvis iniectus. Super haec vero, quo minus corpus insudet, levi veste debet esse contectus, loco non calido, fenestris patentibus, sic ut perflatus quoque aliquis accedat. Tertium auxilium est inbecillitati iacentis cibo vinoque succurrere. Cibus non multus quidem, sed saepe tamen noce ac die dandus est, ut nutriat,  neque oneret. Is esse debet ex infirmissima materia et stomacho aptus. Nisi si necesse est ad vinum festinare non oportet. Si verendum est, ne deficiat, tum et intrita ex hoc, et hoc ipsum austerum quidem, sed tamen tenue, meraculum, egelidum subinde et liberaliter dandum est, adiecta polenta, si modo is aeger parum cibi adsumit; idque vinum esse debet neque nullarum virium, neque ingentium: recteque toto die ac nocte vel tres heminas aeger bibet; si vastius corpus est, plus etiam: si cibum non accipit, perunctum perfundere aqua frigida ante conveniet, et tunc dare. Quod si stomachus resolutus parum continet, et ante cibum et post eum sponte vomere oportet, rursusque post vomitum cibum sumere. Si ne id quidem manserit, sorbere vini cyathum, interpositaque hora sumere alterum. Si id quoque stomachus reddiderit, totum corpus bulbis contritis superlinendum est; qui ubi inaruerunt, efficiunt, ut vinum in stomacho contineatur, exque eo toti corpori calor, venisque vis redeat. Ultimum auxilium est in alvum tisanae vel halicae cremorem ex inferioribus indere, siquidem id quoque vires tuetur. Neque alienum est naribus quoque aestuantis admovere quod reficiat id est rosa et vinum: si qua in extremis partibus frigent, unctis et calidis manibus fovere. Per quae si consequi potuimus, ut et sudoris impetus minuatur, et vita prorogetur, incipit iam tempus ipsum esse praesidio. Ubi esse  in tuto videtur, verendum tamen, ne in eandem infirmitatem cito recidat; itaque vino tantummodo remoto cotidie validiorem cibum debet adsumere, donec satis virium corpori redeat. 20   Alter quoque morbus est aliter phrenetico contrarius. In eo difficilior somnus, prompta ad omnem audacem mens est: in hoc marcor et inexpugnabilis paene dormiendi necessitas. Lethargum Graeci nominarunt. Atque id quoque genus acutum est, et nisi succurritur, celeriter iugulat.\u2014 Hos aegros quidam subinde excitare nituntur admotis iis, per quae sternutamenta evocentur, et iis, quae odore foedo movent, qualis est pix cruda, lana sucida, piper, veratrum, castoreum, acetum, alium, cepa. Iuxta etiam galbanum incendunt, aut pilos aut cornu cervinum; si id non est, quodlibet aliud: haec enim cum conburuntur, odorem foedum movent. Tharrias vero quidam accessionis id malum esse dixit, levarique, cum ea decessit; itaque eos, qui subinde excitant, sine usu male habere. Interest autem, in decessione expergiscatur aeger, an aut febris non levetur aut levata quoque ea somnus urgueat. Nam si expergiscitur, adhibere .\u00a0.\u00a0. eum sopito supervacuum est: neque enim vigilando melior fit, sed per se, si melior est, vigilat. Si vero continens ei somnus est, utique excitandus est, sed iis temporibus, quibus febris  levissima est, ut et excernat aliquid et sumat. Excitat autem validissime repente aqua frigida infusa. Post remissionem itaque perunctum multo oleo corpus tribus aut quattuor amphoris totum per caput perfundendum est. Sed hoc utemur, si aequalis aegro spiritus erit, si mollia praecordia: sin aliter haec erunt, ea potiora, quae supra (2, 3) comprehensa sunt. Et quod ad somnum quidem pertinet, commodissima haec ratio est. Medendi autem causa caput radendum, deinde posca fovendum est, in qua laurus aut ruta decocta sit. Altero die inponendum castoreum, aut ruta ex aceto contrita aut lauri bacae aut hedera cum rosa et aceto; praecipueque proficit et ad excitandum hominem naribus admotum et ad morbum ipsum depellendum capiti frontive inpositum sinapi. Gestatio etiam in hoc morbo prodest, maximeque oportune cibus datus, id est in remissione, quanta maxime inveniri poterit. Aptissima autem sorbitio est, donec morbus decrescere incipiat, sic ut, si cotidie gravis accessio est, haec cotidie detur; si alternis, post graviorem sorbitio, post leviorem mulsa aqua. Vinum quoque cum tempestivo cibo datum non mediocriter adiuvat. Quod si post longas febres eiusmodi torpor corpori accessit, cetera eadem servanda sunt: ante accessionem autem tribus quattuorve horis castoreum, si venter adstrictus est, mixtum cum scamonea; si non est, per se ipsum cum aqua dandum est. Si praecordia mollia sunt, cibis utendum plenioribus; si dura, in isdem sorbi-tionibus subsistendum, inponendumque praecordiis quod simul et reprimat et molliat. 21   Sed hic quidem acutus est morbus. Longus vero fieri potest eorum, quos aqua inter cutem male habet, nisi primis diebus discussus est: hydropa Graeci vocant. Atque eius tres species sunt. Nam modo ventre vehementer intento creber intus ex motu spiritus sonus est; modo corpus inaequale est tumoribus aliter aliterque per totum id orientibus; modo intus in unum aqua contrahitur et moto corpore ita movetur, ut impetus eius conspici possit. Primum , secundum  vel , tertium  Graeci nominarunt. Communis tamen omnium est umoris nimia abundantia, ob quam ne ulcera quidem in his aegris facile sanescunt. Saepe vero hoc malum per se incipit, saepe alteri vetusto morbo maximeque quartanae supervenit. Facilius in servis quam in liberis tollitur, quia, cum desideret famem, sitim, mille alia taedia longamque patientiam, promptius iis succurritur, qui facile coguntur, quam quibus inutilis libertas est. Sed ne ii quidem, qui sub alio sunt, si ex toto sibi temperare non possunt, ad salutem perducuntur. Ideoque .\u00a0.\u00a0. non ignobilis medicus, Chrysippi discipulus, apud Antigonum regem, amicum quendam eius, notae intemperantiae, mediocriter eo morbo inplicitum, negavit posse  sanari; cumque alter medicus Epirotes Philippus se sanaturum polliceretur, respondit illum ad morbum aegri respicere, se ad animum. Neque eum res fefellit. Ille enim cum summa diligentia non medici tantummodo, sed etiam regis custodiretur, tamen malagmata sua devorando bibendoque suam urinam in exitium se praecipitavit. Inter initia tamen non difficilis curatio est, si inperata sunt corpori sitis, requies, inedia: at si malum inveteravit, non nisi magna mole discutitur. Metrodorum tamen Epicuri discipulum ferunt, cum hoc morbo temptaretur, nec aequo animo necessariam sitim sustineret, ubi diu abstinuerat, bibere solitum, deinde evomere. Quod si redditur quicquid receptum est, multum taedio demit; si a\u00a0stomacho retentum est, morbum auget; ideoque in quolibet temptandum non est. Sed si febris quoque est, haec in primis summovenda est per eas rationes, per quas huic succurri posse propositum est (capp. IV-XVII). Si sine febre aeger est, tum demum ad ea veniendum est, quae ipsi morbo mederi solent. Atque hic quoque, quaecumque species est, si nondum nimis occupavit, iisdem auxiliis opus est. Multum ambulandum, currendum aliquid est, superiores maxime partes sic perfricandae, ut spiritum ipsum contineat. Evocandus est sudor non per exercitationem tantum, sed etiam in harena calida vel Laconico vel clibano similibusque aliis; maximeque utiles naturales et siccae sudationes  sunt, quales super Baias in murtetis habemus. Balineum atque omnis umor alienus est. Ieiuno recte catapotia dantur, facta ex apsinthi duabus, murrae tertia parte. Cibus esse debet ex media quidem materia, sed tamen generis durioris: potio non ultra danda est quam ut vitam sustineat, optimaque est, quae urinam movet. Sed id ipsum tamen moliri cibo quam medicamento melius est. Si tamen res coget, ex iis aliquid, quae id praestant, erit decoquendum, eaque aqua potui danda. Videntur autem hanc facultatem habere iris, nardum, crocum, cinnamomum, casia, murra, balsamum, galbanum, ladanum, oenanthe, panaces, cardamomum, hebenus, cupressi semen, uva taminia quam  Graeci nominant, habrotonum, rosae folia, acorum, amarae nuces, tragoriganum, styrax, costum, iunci quadrati et rotundi semen: illud cyperon, hoc non Graeci vocant; quae quotiens posuero, non quae hi nascuntur, sed quae inter aromata adferuntur, significabo. Primo tamen quae levissima ex his sunt id est rosae folia vel nardi spica temptanda est. Vinum quoque utile est austerum, sed quam tenuissimum. Commodum est etiam lino cotidie ventrem metiri et, qua conprehendit alvum, notam imponere, posteroque die videre, plenius corpus sit an extenuetur: id enim, quod extenuatur, medicinam sentit. Neque alienum est metiri et potionem eius et urinam: nam si plus umoris excernitur quam insumitur, ita demum secundae valetudinis spes est. Asclepiades in eo, qui ex quartana in hydropa deciderat, se abstinentia  bidui et frictione usum, tertio die iam et febre et aqua liberato cibum et vinum dedisse memoriae prodidit. Hactenus communiter de\u00a0omni specie praecipi potest: si vehementius malum est, diducenda ratio curandi est. Ergo si inflatio et ex ea dolor creber est, utilis cotidianus aut altero quoque die post cibum vomitus est; fomentis siccis calidisque utendum est. Si per haec dolor non finitur necessariae sunt sine ferro cucurbitulae: si ne per has quidem tormentum tollitur, incidenda cutis est; tum his utendum est. Ultimum auxilium est, si cucurbitulae nihil profuerunt, per alvum infundere copiosam aquam calidam eamque recipere. Quin etiam cotidie ter quaterque opus est uti frictione vehementi, cum oleo et quibusdam calefacientibus. Sed in hac frictione a\u00a0ventre abstinendum est: inponendum vero in eum crebrius sinapi, donec cutem erodat; ferramentisque candentibus pluribus locis venter exulcerandus est; servanda ulcera diutius. Utiliter etiam scilla cocta delinguitur; sed diu post has inflationes abstinendum est ab omnibus inflantibus. At si id vitium est, cui leukoflegmati/a nomen est, eas partes, quae tument, subicere soli oportet, sed non nimium, ne febricula incidat. Si is vehementior est, caput velandum est, utendumque frictione, madefactis tantum manibus aqua, cui sal et nitrum et olei paululum sit adiectum, sic ut aut pueriles aut muliebres manus adhibeantur, quo mollior earum tactus sit; idque, si vires patiuntur, ante meridiem tota hora, post meridiem semihora fieri oportet. Utilia etiam sunt cataplasmata, quae reprimunt, maximeque si corpora teneriora sunt. Incidendum quoque super talum quattuor fere digitis ex parte interiore, qua per aliquot dies frequens umor feratur, atque ipsos tumores incidere altis plagis oportet; concutiendumque multa gestatione corpus est; atque ubi inductae vulneribus cicatrices sunt, adiciendum et exercitationibus et cibis, donec corpus ad pristinum statum revertatur. Cibus valens esse debet et glutinosus, maximeque caro. Vinum, si per stomachum licet, dulcius, sed ita ut invicem biduo triduove modo aqua, modo id bibatur. Prodest etiam lactucae marinae, quae grandis iuxta maria nascitur, semen cum aqua potui datum. Si valens est qui id accipit, et scilla cocta, sicut supra (Section: \u00a010) dixi, delinguitur. Auctoresque multi sunt inflatis vesicis pulsandos tumores esse. Si vero id genus morbi est, quo in uterum multa aqua contrahitur, ambulare, sed magis modice, oportet, malagma quod digerat inpositum habere, idque ipsum superimposito triplici panno fascia, non nimium tamen vehementer, adstringere; quod a\u00a0Tharria profectum esse servatum a\u00a0pluribus video. Si iecur aut lienem adfectum esse manifestum est, ficum pinguem contusam adiecto melle superonere: si per talia auxilia venter non siccatur, sed umor nihilo minus abundat, celeriore via\u00a0succurrere, ut is per ventrem ipsum emittatur. Neque ignoro dis-plicuisse  Erasistrato hanc curandi viam: morbum enim hunc iocineris putavit: ita illud esse sanandum, frustraque aquam emitti, quae vitiato illo subinde nascatur. Sed primum non huius visceris unius hoc vitium est: nam et liene adfecto et in totius corporis malo habitu fit; deinde ut inde coeperit, tamen aqua, nisi emittitur, quae contra naturam ibi subsistit, et iocineri et ceteris partibus interioribus nocet. Convenitque corpus nihilo minus esse curandum: neque enim sanat emissus umor, sed medicinae locum facit, quam intus inclusus impedit. Ac ne illud quidem in controversiam venit, quin non omnes in hoc morbo sic curari possint, sed iuvenes robusti, qui vel ex toto carent febre, vel certe satis liberales intermissiones habent. Nam quorum stomachus corruptus est, quive ex atra bile in hoc deciderunt, quive malum corporis habitum habent, idonei huic curationi non sunt. Cibus autem, quo die primum umor emissus est, supervacuus est, nisi si vires desunt. Insequentibus diebus et is et vinum meracius quidem, sed non ita multum dari debet; paulatimque evocandus aeger est ad exercitationes, frictiones, solem, sudationes, navigationes et idoneos cibos, donec ex toto convalescat. Balneum rarum res amat, frequentiorem in ieiunio vomitum. Si aestas est, in mari natare commodum est. Ubi convaluit aliquis, diu tamen alienus ei veneris usus est. 22   Diutius saepe et periculosius tabes eos male habet, quos invasit. Atque huius quoque plures species sunt. Una est, qua corpus non alitur, et naturaliter semper aliquis decedentibus, nullius vero in eorum locum subeuntibus, summa macies oritur, et nisi occurritur, tollit: a)trofi/an Graeci vocant. Ea duabus fere de\u00a0causis incidere consuevit; aut enim nimio timore aliquis minus, aut aviditate nimia plus quam debet adsumit: ita quod vel deest infirmat, vel quod superat corrumpitur. Altera species est quam Graeci kaxeci/an appellant, ubi malus corporis habitus est, ideoque omnia alimenta corrumpuntur. Quod fere fit, quom longo morbo vitiata corpora, etiamsi illo vacant, refectionem tamen non accipiunt; aut cum malis medicamentis corpus adfectum est; aut cum diu necessaria defuerunt; aut cum inusitatos aut inutiles cibos aliquis adsumpsit, aliquidve simile incidit. Hic praeter tabem illud quoque nonnumquam accidere solet, ut per adsiduas pusulas aut ulcera summa cutis exasperetur, vel aliquae corporis partes intumescant. Tertia est longeque periculosissima species, quam Graeci phthisin nominarunt. Oritur fere a\u00a0capite, inde in pulmonem destillat; huic exulcerato accedit; ex hac febricula levis fit, quae etiam cum quievit, tamen repetit; frequens tussis est, pus excreatur,  interdum cruentum aliquid. Quicquid excreatum est, si in ignem impositum est, mali odoris est. Itaque qui de\u00a0morbo dubitant, hac nota utuntur. Cum haec genera tabis sint, animadvertere primum oportet, quid sit, qui laboretur; deinde, si tantum non ali corpus apparet, causam eius attendere, et si cibi minus aliquis quam debet adsumpsit, adicere, sed paulatim, ne, si corpus insuetum subita multitudine oneraverit, concoctionem impediat. Si vero plus iusto qui adsumere solitus est, abstinere uno die, deinde ab exiguo cibo incipere, cotidie adicere, donec ad iustum modum perveniat. Praeter haec convenit ambulare locis quam minime frigidis, sole vitato; per manus quoque exerceri: si infirmior est, gestari, ungui, perfricari, si potest, maxime per se ipsum, saepius eodem die, et ante cibum et post eum, sic ut interdum oleo quaedam adiciantur calfacientia, donec insudet. Prodestque in ieiuno prendere per multas partes cutem et adtrahere, ut relaxetur; aut inposita resina et abducta subinde idem facere. Utile est etiam interdum balneum, sed post cibum exiguum. Atque in ipso solio recte cibi aliquid adsumitur, aut si sine hoc frictio fuit, post eam protinus. Cibi vero esse debent ex iis, quae facile concoquantur: qui maxime alunt. Ergo vini quoque, sed austeri, necessarius usus est; movenda urina. At si malus corporis habitus est, primum abstinendum est, deinde alvus ducenda, tum paulatim cibi dandi, adiectis exercitationibus, unctionibus, frictionibus. Utilius his frequens balineum est, sed ieiunis, etiam usque sudorem. Cibis vero opus est copiosis, variis, boni suci, quique etiam si minus facile corrumpantur, vino austero. Si nihil reliqua proficiunt, sanguis mittendus est, sed paulatim cotidieque pluribus diebus, cum eo ut cetera quoque eodem modo serventur. Quod si mali plus est et vera phthisis est, inter initia protinus occurrere necessarium est: neque enim facile is moribus, cum inveteravit, evincitur. Opus est, si vires patiuntur, longa navigatione, caeli mutatione, sic ut densius quam id est, ex quo discedit aeger, petatur: ideoque aptissime Alexandriam ex Italia itur. Fereque id posse inter principia corpus pati debet, cum hic morbus aetate firmissima maxime oriatur, id est ab anno XIIX ad annum XXXV. Si id inbecillitas non sinit, nave tamen non longe gestari commodissimum est. Si navigationem aliqua res prohibet, lectica vel alio modo corpus movendum est; tum a\u00a0negotiis abstinendum est omnibusque rebus, quae sollicitare animum possunt; somno indulgendum; cavendae destillationes, ne, si quid cura levarit, exasperent; et devitanda cruditas, simulque et sol et frigus; os obtegendum; fauces \n\t\t\t\t\t\t velandae; tussicula suis remediis finienda; et quamdiu quidem febricula incursat, huic interdum abstinentia, interdiu etiam tempestivis cibis medendum; eoque tempore bibenda aqua.Lac quoque, quod in capitis doloribus et in acutis febribus et per eas facta nimia siti, ac, sive praecordia tument, sine biliosa urina est, sive sanguis fluxit, pro veneno est, in pthisi tamen, sicut in omnibus longis difficilibusque febriculis recte dari potest. Quod si febris aut nondum incursat, aut iam remisit, decurrendum est ad modicas exercitationes, maximeque ambulationes, item lenes frictiones. Balineum alienum est. Cibus esse debet primo acer, ut alium, porrum, idque ipsum ex aceto, vel ex eodem intubus, ocimum, lactuca, dein lenis, ut sorbitio ex tisana vel ex halica vel ex amulo, lacte adiecto. Idem oriza quoque et, si nihil aliud est, far praestat. Tum in vicem modo his cibis, modo illis utendum est; adiciendaque quaedam ex media materia, praecipueque vel ex pruna cerebellum vel pisciculus et his similia. Farina etiam cum sebo ovillo caprinove mixta, deinde incocta pro medicamento est. Vinum adsumi debet leve, austerum. Hactenus non magna mole pugnatur. Si vehementior noxa est, ac neque febricula neque tussis quiescit, tenuarique corpus apparet, validioribus auxiliis opus est. Exulcerandum est ferro candenti, uno loco sub mento, altero in gutture, duobus ad mammam utramque, item sub imis ossibus scapularum, quas Graeci vocant, sic, ne sanescere ulcera sinas nisi tussi finita; cui  per se quoque medendum esse manifestum est. Tum ter quaterve die vehementer extremae partes perfricandae; thorax levi manu pertractandus; post cibum intermittenda hora, et perfricanda crura brachiaque. Interpositis denis diebus demittendus aeger in solium, in quo sit aqua calida et oleum, Ceteris diebus bibenda aqua; tum vinum; si tussis non est, potui frigidum dandum; si est, egelidum. Utile est etiam cibos in remissionibus cotidie dari, frictiones gestationesque similiter adhibere, eadem acria quarto aut quinto die adsumere, interdum herbam sanguinalem ex aceto vel plantaginem esse. Medicamentum etiam est vel plantaginis sucus per se, vel marrubii cum melle incoctus, ita ut illius cyathus sorbilo sumatur huius cocleare plenum paulatim delingatur, vel inter se mixta et incocta resinae terebinthinae pars dimidia, buturi et mellis pars altera. Praecipua tamen ex his omnibus sunt victus, vehiculum et navis, sunt sorbitio. Alvus cita utique vitanda est. Vomitus in hoc morbo frequens perniciosus est, maximeque sanguinis. Qui meliusculus esse coepit, adicere debet exercitationes, frictiones, cibos, deinde ipse se suppresso spiritu perfricare, diu abstinere a\u00a0vino, balineo, venere. 23   Inter notissimos morbos est etiam is, qui comitialis vel maior nominatur. Homo subito conci-dit,  ex ore spumae moventur, deinde interposito tempore ad se redit, et per se ipse consurgit. Id genus saepius viros quam feminas occupat. Ac solet quidem etiam longum esse usque mortis diem et vitae non periculosum: interdum tamen cum recens est, hominem consumit. Et saepe eum, si remedia non sustulerunt, in pueris veneris, in pullis menstruorum initium tollit. Modo cum distentione autem nervorum prolabitur aliquis, modo sine illa. Quidam hos quoque isdem quibus lethargicos excitare conantur; quod admodum supervacuum est, et quia ne lethargicus quidem his sanatur, et quia, cum possit ille numquam expergisci atque ita fame interire, hic ad se utique revertitur. Ubi concidit aliquis, si nulla nervorum distentio accessit, utique sanguis mitti non debet: si accessit, non utique mittendus est, nisi alia quoque hortantur. Necessarium autem est ducere alvum, vel nigro veratro purgare, vel utrumque facere, si vires patiuntur; tunc caput tondere oleoque et aceto perunguere; cibum post diem tertium, simul transit hora, qua concidit, dare. Neque sorbitiones autem his aliique molles et faciles cibi neque caro, minimeque suilla, convenit, sed media materia: nam et viribus opus est et cruditates cavendae sunt; cum quibus fugere oportet solem, balneum, ignem omniaque calfacientia; item frigus, vinum, venerem, loci praecipitis conspectum omniumque terrentium, vomitum, lassitudines, sollicitudines, negotia omnia. Ubi tertio die cibus datus est, intermittere quartum et invicem alterum quemque, eadem hora cibi servata, donec quattuordecim dies transeant. Quos ubi morbus excessit, acuti vim deposuit; at si manet, curandus iam ut longus est. Quod si non, quo die primum incidit, medicus accessit, sed is, qui cadere consuevit, ei traditus est, protinus eo fratre victus adhibito, qui supra (Section: \u00a03, 4)conprehensus est, expectandus est dies, quo prolabatur; utendumque tum vel sanguinis missione vel ductione alvi vel nigro veratro, sicut praeceptum est (Section: 3). Insequentibus deinde diebus per eos cibos, quos proposui, vitatis omnibus, quae cavenda dixi (Section: \u00a03), nutriendus. Si per haec morbus finitus non fuerit, confugiendum erit ad album veratrum, ac ter quoque aut quater eo utendum non ita multis interpositis diebus, sic tamen ne iterum umquam sumat, nisi conciderit. Mediis autem diebus vires eius erunt nutriendae, quibusdam praeter ea, quae supra (Section: \u00a03) scripta sunt, adiectis. Ubi mane experrectus est, corpus eius leviter ex oleo vetere, cum capite, excepto ventre, permulceatur; tum ambulatione quam maxime recta et longa utatur; post ambulationem loco tepido vehementer et diu, ac non minus ducenties, nisi infirmus erit, perfricetur; deinde per caput multa aqua frigida perfundatur; paulum cibi adsumat; conquiescat; urbs ante noctem ambulatione utatur; iterum vehementer perfricetur, sic ut neque venter neque\n\t\t\t\t\t\tcaput contingatur; post haec cenet, interpositisque tribus aut quattuor diebus uno aut altero acria adsumat. Si ne per haec quidem fuerit liberatus, caput radat; unguatur oleo veteri, adiecto aceto et nitro; perfundatur aqua salsa; bibat ieiunus ex aqua castoreum; nulla aqua nisi decocta potionis causa utatur. Quidam iugulate gladiatoris calido sanguine epoto tali morbo se liberarunt; apud quos miserum auxilium tolerabile miserius malum fecit. Quod ad medicum vero pertinet, ultimum est iuxta talum ex utroque crure paulum sanguinis mittere, occipitium incidire et cucurbitulas admovere, ferro candenti in occipitio quoque et infra, qua summa vertebra cum caput committitur, adurere duobus locis, ut per se perniciosus umor evadat. Quibus si finitum malum non fuerit, prope est, ut perpetuum sit. Ad levandum id tantum utendum erit exercitatione, multa frictione, cibisque, qui supra (Section: \u00a03) conprehensi sunt, praecipueque vitanda omnia, quae ne fierent excepimus (Section: \u00a03). 24   Aeque notus est morbus, quem interdum arquatum interdum regium nominant. Quem Hippocrates ait, si post septimum diem febricitante aegro supervenit, tutum esse, mollibus tantummodo praecordiis substantibus: Diocles ex toto, si post febrem oritur, etiam prodesse; si post hunc febris, occidere. Color autem eum morbum detegit, maxime oculorum, in quibus quod album esse debet,  fit luteum. Soletque accedere et sitis et dolor capitis et frequens singultus et praecordiorum dextra parte durities et, ubi cuius corporis vehemens motus est, spiritus difficultas membrorumque resolutio; atque ubi diutius manet morbus, totum corpus cum pallore quodam inalbescit. Primo die abstinere aegrum oportet, secundo ducere alvum, tum, si febris est, eam victus genere discutere; si non est, scamoniam potui dare, vel cum aqua betam albam contritam, vel cum aqua mulsa nuces amaras, absinthium, anesum, sic ut pars huius minima sit. Asclepiades aquam quoque salsam, et quidem per biduum, purgationis causa bibere cogebat, iis quae urinam movent reiectis. Quidam superioribus omissis per haec et per eos cibos, qui extenuant, idem se consequi dicunt. Ergo ubique, si satis virium est, validiora; si parum, inbecilliora auxilia praefero. Si purgatio fit, post eam triduo primo modice cibum oportet adsumere ex media materia, et vinum bibere Graecum salsum, ut resolutio ventris maneat; tum altero triduo validiores cibos, et carnis quoque aliquid esse, intra aquam manere; deinde ad superius genus victus reverti, cum eo ut magis satietur; omisso Graeco vino bibere integrum austerum; atque ita per haec variare, ut interdum acres quoque cibos interponat, interdum ad salsum vinum redeat. Per omne vero tempus utendum est exercitatione, fricatione, si hiemps est, balineo; si aestas, frigidis natationibus;  lecto etiam et conclavi cultiore, lusu, ioco, ludis, lascivia, per quae mens exhilaretur; ob quae regius morbus dictus videtur. Malagma quoque, quod digerat, super praecordia datum, prodest, vel arida ibi ficus superimposita, si iecur aut lienis est adfectus. 25   Ignotus autem paene in Italia, frequentissimus in quibusdam regionibus is morbus est, quem  Graeci vocant; isque longis adnumeratur: signo totum corpus adficitur, ita ut ossa quoque vitiari dicantur. Summa pars corporis crebras maculas crebrosque tumores habet; rubor harum paulatim in atrum colorem convertitur. Summa cutis inaequaliter crassa, tenuis, dura mollisque, quasi squamis quibusdam exasperatur; corpus emacrescit; os, surae, pedes intumescunt. Ubi vetus morbus est, digiti in manibus ponderibusque sub tumore conduntur; febricula oritur, quae facile tot malis obrutum hominem consumit.\u2014 Protinus ergo inter initia sanguis per biduum mitti debet, aut nigro veratro venter solvi. Adhibenda tum, quanta sustineri potest, inedia; paulum deinde vires reficiendae et ducenda alvus; post haec ubi corpus levatum est, utendum exercitatione praecipueque cursu; sudor primum labore ipsius corporis, deinde etiam siccis sudationibus evocandus; frictio adhibenda, moderandumque inter haec, ut vires conserventur. Balneum rarum esse debet; cibus sine pinguibus, sine glutinosis, sine inflantibus;  vinum praeterquam primis diebus recte datur. Corpus contrita plantago et inlita optime tueri videtur. 26   Attonitos quoque raro videmus, quorum et corpus et mens stupet. Fit interdum ictu fulminis, interdum morbo:  hunc Graeci appellant.\u2014 His sanguis mittendus est; veratro quoque albo, vel avi ductione utendum; tunc adhibendae frictiones, et ex media materia minime pingues cibi, quidam etiam acres: a\u00a0vino abstinendum. 27   At resolutio nervorum frequens ubique morbus est: interdum tota corpora, interdum partes infestat. Veteres auctores illud  hoc  nominarunt: nunc utrumque  appellari video. Solent autem qui per omnia membra vehementer resoluti sunt, celeriter rapi; ac si correpti non sunt, diutius quidem vivunt, sed raro tamen ad sanitatem perveniunt; plerumque miserum spiritum trahunt, memoria quoque amissa. In partibus vero numquam acutus, saepe longus, fere sanabilis morbus est. Si omnia membra vehementer resoluta sunt, sanguinis detractio vel occidit vel liberat. Aliud curationis genus vix umquam sanitatem restituit, saepe mortem tantum differt, vitam interim infestat. Post sanguinis missionem si non redit et motus et mens, nihil spei superest; si redit, sanitas quoque prospicitur. At ubi pars resoluta est, pro vi et mali et corpori vel sanguis mittendus vel alvus ducenda  est. Cetera eadem in utroque casu facienda sunt, siquidem vitare praecipue convenit frigus; paulatimque ad exercitationes revertendum est, sic ut ingrediatur ipse protinus, si potest. Si id crurum inbecillitas prohibet, vel gestetur, vel motu lecti concutiatur; tum id membrum, quod deficit, si potest, per se, si minus, per alium moveatur, et vi quadam ad consuetudinem suam redeat. Prodest etiam torpentibus membris summam cutem exasperare vel urticis caesam vel inposito sinapi, sic ut, ubi rubere coeperit corpus, haec revocantur. Scilla quoque contrita bulbique contriti cum ture recte inponuntur. Neque alienum est resina cutem tertio quoque die diutius vellere; pluribus etiam locis aliquando sine ferro cucurbitulas admovere. Unctioni vero aptissimum est vetus oleum vel nitrum aceto et oleo mixtum. Quin etiam fovere aqua calida marina, vel si ea non est, tamen salsa magnopere necessarium est. Ac si quo loco vel naturales vel etiam manu factae tales natationes sunt, iis potissimum utendum est; praecipueque in iis agitanda membra, quae maxime deficiunt; si id non est, balneum tamen prodest. Cibus esse debet ex materia media, maximeque ex venatione: potio sine vino aquae calidae. Si tamen vetus morbus est, interponi quarto vel quinto die purgationis causa vinum Graecum salsum potest. Post cenam utilis vomitus est. Interdum vero etiam nervorum dolor oriri solet. In hoc casu non vomere, non urinam medicamentis movere, non sine exercitatione sudorem, ut quidam  praecipiunt, expedit: bibenda aqua est, bis die in lectulo leniter satis diu corpus perfricandum est, deinde retento spiritu ab ipsa exercitatione potius superiores partes movendae; balineo raro utendum; mutandum subinde peregrinationibus caelum. Si dolor est, ea ipsa pars sine oleo nitro ex aqua perunguenda est, deinde involvenda, et subicienda pruna lenis et sulpur, atque ita diu subfumigandum; idque aliquandiu faciendum, sed ieiuno, cum bene iam concoxerit. Cucurbitulae quoque saepe dolenti parti admovendae sunt, pulsandusque leviter inflatis vesicis bubulis is locus est. Utile est etiam sebum miscere cum hyoscyami et urticae contritis seminibus, sic ut omnium par modus sit, idque inponere; fovere aqua, in qua sulpur decoctum sit. Utriculi quoque recte inponuntur aqua calida repleti, aut bitumen cum hordeacia farina .\u00a0.\u00a0. iactum. Atque in ipso potissimum dolore utendum gestatione vehementi est; quod in aliis doloribus pessimum est. Tremor autem nervorum aeque vomitu medicamentisque urinam moventibus intenditur. Inimica etiam habet balinea assasque sudationes. Bibenda aqua est; acri ambulatione utendum, itemque unctionibus frictionibusque, maxime per se ipsum; pila similibusque superiores partes dimovendae; cibo quolibet utendum, dum concoctioni utique studeatur. Secundum cibum curis abstinendum; rarissima venere utendum est. Si quando quis in eam pro-lapsus  est, tum oleo leviter diuque in lectulo perfricari manibus puerilibus quam virilibus debet. Suppurationes autem, quae in aliqua interiore parte oriuntur, ubi notae fuerint, primum id agere oportet per ea cataplasmata, quae reprimunt, ne coitus inutilis materiae fiat; deinde, si hae victa sunt, per ea malagmata, quae digerunt, dissipentur. Quod si consecuti non sumus, sequitur ut evocetur, deinde, ut maturescat. Omnis tum vomicae finis est, ut rumpatur; indiciumque est pus vel alvo vel ore redditum. Sed nihil facere oportet, quo minus, quicquid est puris, excedat. Utendum maxime sorbitione est, et aqua calida. Ubi pus ferri desiit, transeundum ad faciles quidem sed tamen validiores et frigidos cibos frigidamque aquam, sic ut agmen egelidis tamen initium fiat. Primoque cum melle quaedam edenda, ut nuclei pinei vel Graecae nuces vel Abellanae; postea summovendum id ipsum, quo maturius induci cicatrix possit. Medicamentum eo tempore ulceri est sucus adsumptus vel porri vel marrubii, et omni cibo porrum ipsum adiectum. Oportebit autem uti in iis partibus, quae non adficientur, frictionibus, item ambulationibus lenibus; vitandumque erit, ne vel luctando vel currendo vel alia ratione sanescentia ulcera exasperentur: in hoc enim morbo perniciosus ideoque omni modo cavendus sanguinis vomitus est. 1   Hactenus reperiuntur ea genera morborum, quae in totis corporibus ita sunt, ut is certae sedes adsignari non possint: nunc de\u00a0iis dicam, quae sunt in partibus. Facilius autem omnium interiorum morbi curationesque in notitiam venient, si prius eorum sedes breviter ostendero. Caput igitur, eaque, quae in ore sunt, non lingua tantummodo palatoque terminantur, sed etiam quatenus oculis nostris exposita sunt. In dextra sinistraque circa guttur venae grandes, quae sphagitides nominantur, itemque arteriae, quas carotidas vocant, sursum procedentes ultra aures feruntur. At in ipsis cervicibus glandulae positae sunt, quae interdum cum dolore intumescunt. Deinde duo itinera incipiunt: alterum asperam arteriam nominant, alterum stomachum. Arteria exterior ad pulmonem, stomachus interior ad ventriculum fertur; illa spiritum, hic cibum recipit. Quibus cum diversae viae sint, qua coeunt exigua in arteria sub ipsis faucibus lingua est; quae, cum spiramus, attollitur, cum cibum potionemque adsu-mimus,  arteriam claudit. Ipsa autem arteria, dura et cartilaginosa, in gutture adsurgit, ceteris partibus residit. Constat ex circulis quibusdam, compositis ad imaginem earum vertebrarum, quae in spina sunt, ita tamen ut ex parte exteriore aspera, ex interiore stomachi modo levis sit; eaque descendens ad praecordia cum pulmone committitur. Is spongiosus, ideoque spiritus capax, et a\u00a0tergo spinae ibi iunctus, in duas fibras ungulae bubulae modo dividitur. Huic cor adnexum est, natura musculosum, in pectore sub sinistriore mamma situm; duosque quasi ventriculos habet. At sub corde atque pulmone traversum ex valida membrana saeptum est, quod praecordiis uterum diducit; idque nervosum, multis etiam venis per id discurrentibus; a\u00a0superiore parte non solum intestina, sed iecur quoque lienemque discernit. Haec viscera proxuma sed infra tamen posita dextra sinistraque sunt. Iecur a\u00a0dextra parte sub praecordiis ab ipso saepto orsum, intrinsecus cavum, extrinsecus gibbum; quod prominens leviter ventriculo insidet, et in quattuor fibras dividitur. Ex inferiore vero parte ei fel inhaeret: at lienis sinistra non eidem saepto sed intestino innexus est; natura mollis et rarus, longitudinis crassitudinisque modicae; isque paulum costarum regione in uterum excedens ex maxima  parte sub his conditur. Atque haec quidem iuncta sunt. Renes vero diversi; qui lumbis summis coxis inhaerent, a\u00a0parte earum resimi, ab altera rotundi; qui et venosi sunt, et ventriculos habent, et tunicis super conteguntur. Ac viscerum quidem hae sedes sunt. Stomachus vero, qui intestinorum principium est, nervosus: a\u00a0septima spinae vertebra incipit, circa praecordia cum ventriculo committitur. Ventriculus autem, qui receptaculum cibi est, constat ex duobus tergoribus; isque inter lienem et iecur positus est, utroque ex his paulum super eum ingrediente. Suntque etiam membranulae tenues, per quas inter se tria ista conectuntur, iungunturque ei saepto, quod transversum esse supra (Section: \u00a04) posui. Inde ima ventriculi pars paulum in dexteriorem partem conversa, in summum intestinum coartatur. Hanc iuncturam  Graeci vocant, quoniam portae modo in inferiores partes ea, quae excreturi sumus, emittit. Ab ea ieiunium intestinum incipit, non ita inplicitum; cui tale vocabulum est, qui numquam quod accepit, continet, sed protinus in inferiores partes transmittit. Inde tenuius intestinum est, in sinus vehementer inplicitum: orbes vero eius per membranulas singuli cum interioribus conectuntur; qui in dexteriorem partem conversi et e\u00a0regione dexterioris coxae finiti, superiores tamen partes magis complent. Deinde id intestinum cum crassiore altero transverso committitur; quod a\u00a0dextra parte incipiens,  in sinisteriorem pervium et longum est, in dexteriorem non est, ideoque caecum nominatur. At id, quod pervium est, late fusum atque sinuatum, minusque quam superiora intestina nervosum, ab utraque parte huc atque illuc volutum, magis tamen in sinisteriores inferioresque partes, contingit iecur atque ventriculum; deinde cum quibusdam membranulis a\u00a0sinistro rene venientibus iungitur, atque hinc dextra recurvatum in imo derigitur, qua excernit; ideoque id ibi rectum intestinum nominatur. Contegit vero universa haec omentum, ex inferiore parte leve et strictum, ex superiore mollius; cui adeps quoque innascitur, quae sensu, sicut cerebrum quoque et medulla, caret. At a\u00a0renibus singulae venae, colore albae, ad vesicam feruntur: ureteras Graeci vocant, quod per eas inde descendentem urinam in vesicam destillare concipiunt. Vesica autem in ipso sinu nervosa et duplex, cervice plena atque carnosa, iungitur per venas cum intestino eoque osse, quod pubi subest. Ipsa soluta atque liberior est, aliter in viris atque in feminis posita: nam in viris iuxta rectum intestinum est, potius in sinistram partem inclinata: in feminis super genitale earum sita est, supraque elapsa ab ipsa vulva sustinetur. Tum in masculis iter urinae spatiosius et conpressius a\u00a0cervice huius descendit ad colem: in feminis brevius et plenius super vulvae cervicem se ostendit. Vulva autem in virginibus quidem admodum exigua est; in mulieribus vero, nisi ubi gravidae  sunt, non multo maior, quam ut manu conprehendatur. Ea, recte tenuataque cervice, quem canalem vocant, contra mediam alvum orsa, inde paulum ad dexteriorem coxam convertitur; deinde super rectum intestinum progressa, iliis feminae latera sua innectit. Ipsa autem ilia inter coxas et pubem imo ventre posita sunt. A\u00a0quibus ac pube abdomen sursum versus ad praecordia pervenit: ab exteriore parte evidenti cute, ab interiore levi membrana inclusum, quae omento iungitur; peritonaeos autem a\u00a0Graecis nominatur. 2   His velut in conspectum quendam, quatenus scire curanti necessarium est, adductis, remedia singularum laborantium partium exsequar, orsus a\u00a0capite; sub quo nomine nunc significo eam partem, quae capillis tegitur: nam oculorum, aurium, dentium dolor, et si qui similis est, alias erit explicandus (libb. VI.6\u20119, VII.7\u201112). In capite autem interdum acutus et pestifer morbus est, quem Graeci vocant; cuius notae sunt horror calidus, nervorum resolutio, oculorum caligo, mentis alienatio, vomitus, sic ut vox supprimatur, vel sanguinis ex naribus cursus, sic ut corpus frigescat, anima deficiat. Praeter haec dolor intolerabilis, maxime circa tempora vel occipitium. Interdum autem in capite longa inbecillitas, sed neque gravis neque periculosa, per hominis aetatem est: interdum gravior dolor sed brevis, neque tamen mortiferus, qui vel vino vel cruditate  vel frigore vel igne aut sole contrahitur. Hique omnes dolores modo in febre, modo sine hac sunt; modo in toto capite, modo in parte, interdum sic ut oris quoque proximam partem excrucient. Praeter haec etiamnum invenitur genus, quod potest longum esse; ubi umor cutem inflat, eaque intumescit et prementi digito cedit:  Graeci appellant. Ex his id, quod secundo loco positum est, dum leve est, qua sit ratione curandum, dixi, cum persequerer ea, quae sani homines in inbecillitate partis alicuius facere deberent (I.4). Quae vero auxilia sunt capitis, ubi cum febre dolor est, eo loco explicitum est, quo febrium curatio exposita est (III.3\u201117). Nunc de\u00a0ceteris dicendum est. Ex quibus id, quod acutum est, idque, quod supra consuetudinem intenditur, idque, quod ex subita causa etsi non pestiferum tamen vehemens est, primam curationem habet, qua sanguis mittatur. Sed id, nisi intolerabilis dolor est, supervacuum est, satiusque est abstinere a\u00a0cibo; si fieri potest, etiam potione; si non potest, aquam bibere. Si postero die dolor remanet, alvum ducere, sternumenta evocare, nihil adsumere nisi aquam. Saepe enim dies unus aut alter totum dolorem hac ratione discutit, utique si ex vino vel cruditate origo est. Si vero in his auxilii parum est, tonderi oportet ad cutem; dein considerandum est, quae causa dolorem excitarit. Si calor, aqua frigida multa perfundere caput expedit, spongiam concavam inponere subinde in aqua frigida expressam; unguere rosa et aceto, vel potius his tinctam lanam sucidam imponere aliave refrigerantia cataplasmata. At si frigus nocuit, caput oportet perfundere aqua calida marina vel certe salsa, aut in qua laurus decocta sit; tum caput vehementer perfricare; deinde calido oleo implere, veste velare. Quidam id etiam devinciunt; alii cervicalibus vestimentisque onerant, et sic levantur; alios calida cataplasmata adiuvant. Ergo etiam ubi causa incognita est, videre oportet, refrigerantia magis an calfacientia leniant, et iis uti, quae experimentum adprobarit. At si parum causa discernitur, perfundere caput, primum calida aqua, sicut supra (Section: \u00a07) praeceptum est, vel salsa, vel ex lauro decocta, tum frigida posca. Illa in omni vetusto capitis dolore communia sunt: sternumenta excitare, inferiores partes vehementer perfricare; gargarizare iis, quae salivam movent; cucurbitulas temporibus et occipitio admovere; sanguinem ex naribus extrahere; resina subinde tempora revellere, et imposito sinapi exulcerare ea, quae male habent ante linteolo subiecto, ne vehementer adrodat; candentibus ferramentis, ubi dolor est, ulcera excitare; cibum permodicum cum aqua sumere; ubi levatus est dolor, in balineum ire, ibi multa aqua, prius calida, deinde frigida per caput perfundi: si discussus ex toto dolor est, etiam ad vinum reverti, sed postea semper antequam quicquam aliud aquam bibere. Dissimile est id genus, quod umorem in caput contrahit. In hoc tonderi ad cutem necessarium est; deinde inponere sinapi sic ut exulceret; si id parum profuit, scalpello utendum est. Illa cum hydropicis communia sunt: exerceatur, insudet, vehementer perfricetur, cibis potionibusque utatur urinam praecipue moventibus. 3   Circa faciem vero morbus innascitur, quem Graeci  nominant. Isque cum acuta fere febre oritur; os cum motu quodam pervertitur ideoque nihil aliud est quam distentio oris. Accedit crebra coloris in facie totoque in corpore mutatio; somnus in promptu est.\u2014 In hoc sanguinem mittere optimum est: si finitum eo malum non est, ducere alvum: si ne sic quidem discussum est, albo veratro vomitum movere. Praeter haec necessarium est vitare solem, lassitudinem, vinum. Si discussum his non est, utendum est cursu, frictione in eo, quod laesum est, leni et multa; in reliquis partibus breviore sed vehementi. Prodest etiam movere sternumenta; caput radere, idque perfundere aqua calida vel marina vel certe salsa, sic ut ei sulpur quoque adiciatur; post perfusionem iterum perfricare; sinapi manducare, eodemque tempore adfectis oris partibus ceratum, integris idem  sinapi, donec adrodat, imponere. Cibus aptissimus ex media materia est. 4   At si lingua resoluta est, quod interdum per se, interdum ex morbo aliquo fit, sic ut sermo hominis non explicetur, oportet gargarizare ex aqua, in qua vel thymum vel hysopum vel nepeta decocta sit; aquam bibere; caput et os et ea, quae sub mento sunt, et cervicem vehementer perfricare; lasere linguam ipsam linere; manducare quae sunt acerrima, id est in sinapi alium, cepam; magna vi luctari, ut verba exprimantur; exerceri retento spiritu; caput saepe aqua frigida perfundere; nonnumquam multam esse radiculam, deinde vomere. 5   Destillat autem de\u00a0capite interdum in nares, quod leve est; interdum in fauces, quod peius est; interdum etiam in pulmonem, quod pessimum est. Si in nares destillavit, tenuis per has pituita profluit; caput leviter dolet, gravitas eius sentitur, frequentia sternumenta sunt; si in fauces, has exasperat, tussiculam movet; si in pulmonem, praeter sternumenta et tussim est etiam capitis gravitas, lassitudo, sitis, aestus, biliosa urina. Aliud autem quamvis non multum distans malum gravedo est. Haec nares claudit, vocem obtundit, tussim siccam movet; sub eadem salsa est saliva, sonant aures, venae moventur in capite, turbida urina est. Haec omnia  Hippocrates nominat: nunc video apud Graecos in gravedine hoc nomen servari, destillationem  appellari. Haec autem et brevia et, si neglecta sunt, longa esse  consuerunt. Nihil pestiferum est, nisi quod pulmonem exulceravit. Ubi aliquid eiusmodi sensimus, protinus abstinere a\u00a0sole, balineo, vino, venere debemus; inter quae unctione et adsueto cibo nihilo minus uti licet. Ambulatione tantum acri sed tecta utendum est; post eam caput atque os supra quinquagiens perfricandum. Raroque fit ut, si biduo vel certe triduo nobis temperavimus, id vitium non levetur. Quo levato, si in destillatione crassa facta pituita est, vel in gravedine nares magis patent, balineo utendum est, multaque aqua prius calida, post egelida fovendum os caputque; deinde cum cibo pleniore vinum bibendum. At si aeque tenuis 40 die pituita est, vel nares aeque clausae videntur, adsumendum est vinum Aminaeum austerum, dein rursus biduo aqua; post quae ad balneum et ad consuetudinem revertendum est. Neque tamen illis ipsis diebus, quibus aliqua omittenda sunt, expedit tamquam aegros agere, sed cetera omnia quasi sanis facienda sunt, praeterquam si diutius aliquid et vehementius ista sollicitare consuerunt: huic enim quaedam curiosior observatio necessaria est. Igitur huic, si in nares vel in fauces destillavit, praeter ea, quae supra (Section: \u00a03, 4) rettuli, protinus primis diebus multum ambulandum est; perfricandae vehementer inferiores partes, levior frictio adhibenda thoraci ori capiti; demenda adsueto cibo pars  dimidia; sumenda ova, amylum similiaque, quae pituitam faciunt crassiorem: siti quanta maxime sustineri potest, pugnandum. Ubi per haec idoneus aliquis balineo factus eoque usus est, adiciendus est cibo pisciculus aut caro, sic tamen ne protinus iustus modus cibi sumatur; vino mero copiosius utendum est. At si in pulmonem quoque destillat, multo magis et ambulatione et fricatione opus est eademque acrioribus utendum est; magis somno indulgendum, abstinendumque a\u00a0negotiis omnibus; aliquando sed serius balineum temptandum. In gravedine autem primo die quiescere, neque esse neque bibere, caput velare, fauces lana circumdare; postero die surgere, abstinere a\u00a0potione, aut si res coegerit, non ultra heminam aquae adsumere; tertio die panis non tam multum ex parte interiore cum pisciculo vel levi carne sumere; aquam bibere. Si quis sibi temperare non potuerit quominus pleniore victu utatur, vomere; ubi in balneum ventum est, multa calida aqua caput et os fovere usque ad sudorem; tum ad vinum redire. Post quae vix fieri potest, ut idem incommodum maneat; sed si manserit, utendum erit cibis frigidis, aridis, levibus, umore quam minimo, servatis frictionibus exercitationibus, quae in omni tali genere valetudinis necessariae sunt. 6   A\u00a0capite transitus ad cervicem est, quae gravibus admodum morbis obnoxia est. Neque  tamen alius inportunior acutiorque morbus est, quam is, qui quodam rigore nervorum modo caput scapulis, modo mentum pectori adnectit, modo rectam et inmobilem cervicem intendit. Primum Graeci , insequentem  ultimum  appellant, quamvis minus subtiliter quidam indiscretis his nominibus utuntur. Ea saepe intra quartum diem tollunt: si hunc evaserunt, sine periculum sunt.\u2014 Eadem omnia ratione curantur idque convenit .\u00a0.\u00a0. Sed Asclepiades utique emittendum sanguinem credidit; quod quidam utique vitandum esse dixerunt, eo quod maxime tum corpus calore egeret, isque esset in sanguine. Verum hoc quam falsum est: neque enim natura sanguinis est, ut utique caleat, sed ex iis, quae in homine sunt, hic celerrime vel calescit vel refrigescit. Mitti vero necne debeat, ex iis intellegi potest, quae de\u00a0sanguinis missione praecepta sunt (II.10, 11). Utique autem recte datur castoreum, et cum hoc piper vel laser; deinde opus est fomento umido et calido. Itaque plerique aqua calida multa cervices subinde perfundunt. Id in praesentia levat, sed oportuniores nervos frigori reddit, quod utique vitandum  est. Utilius igitur est cerato primum liquido cervicem perunguere; deinde admovere vesicas bubulas vel utriculos oleo calido repletos, vel ex farina calidum cataplasma, vel piper rotundum cum ficu contusum. Utilissimum tamen est umido sale fovere; quod quomodo fieret iam ostendi (II.17.9, 10; etiam.1). Ubi eo aliquid factum est, admovere ad ignem; vel si aestas est, in solem aegrum oportet; maximeque oleo veteri, si id non est, Syriaco si ne id quidem est, adipe quam vetustissima cervicem et scapulas et spinam perfricare. Frictio cum omnibus in homine vertebris utilis sit, tum is praecipue, quae in collo sunt. Ergo die nocteque, interpositis tamen quibusdam temporibus, hoc remedio utendum est. Dum intermittitur, imponendum malagma aliquod ex calfacientibus. Cavendum vero praecipue frigus; ideoque in eo conclavi, quo cubabit aeger, ignis continuus esse debebit, maximusque tempore antelucano, quo praecipue frigus intenditur. Neque inutile erit caput adtonsum habere idque irino vel cyprino calido madefacere et superinposito pilleo velare; nonnumquam etiam in calidum oleum totum descendere, vel in aquam calidam, in qua faenum Graecum decoctum sit et adiecta olei pars tertia. Alvus quoque ducta saepe superiores partes resolvit. Si vero etiam vehementius dolor crevit, admovendae cervicibus cucurbitulae sunt, sic ut cutis incidatur; eadem aut ferramentis aut sinapi adurenda. Ubi levatus est dolor moverique cervix coepit, scire  licet cedere remediis morbum. Sed diu vitandus cibus, quisquis mandendus est: sorbitionibus utendum itemque ovis sorbilibus aut apalis mollibus; ius aliquod adsumendum. At si bene processerit iamque ex toto recte se habere cervices videbuntur, incipiendum erit a\u00a0pulticula vel intrita bene madida. Celerius tamen etiam panis mandendus quam vinum gustandum, siquidem huius usus praecipue periculosus ideoque in longius tempus differendus est. 7   Ut hoc autem morbi genus circa totam cervicem, sic alterum aeque pestiferum acutumque in faucibus esse consuevit. Nostri anginam vocant: apud Graecos nomen, prout species est. Interdum enim neque rubor neque tumor ullus apparet, sed corpus aridum est, vix spiritus trahitur, membra solvuntur: id  vocant. Interdum lingua faucesque cum rubore intumescunt, vox nihil significat, oculi vertuntur, facies pallet, singultus est: id  vocant. Illa communia sunt: aeger non cibum devorare, non potionem potest, spiritus eius intercluditur. Levius est, ubi tumor tantummodo ruborque est, cetera non secuntur: id  appellant.\u2014 Quicquid est, si vires patiuntur, sanguis mittendus est; si non abundat, secundum est ducere alvum. Cucurbitula quoque recte sub mento et circa fauces admovetur, ut id, quod strangulat, evocet. Opus est deinde  fomentis umidis: nam sicca spiritum elidunt. Ergo admovere spongias oportet, quae melius in calidum oleum quam in calidam aquam subinde demittuntur; efficacissimumque est hic quoque salis calidus sucus. Tum commodum est hysopum vel nepetam vel thumum vel apsinthium vel etiam furfures aut ficus aridas aut mulsam aquam decoquere, eaque gargarizare; post haec palatum unguere vel felle taurino vel eo medicamento, quod ex moris est. Polline etiam .\u00a0.\u00a0. si piperis id recte respergitur. Si per haec parum proficitur, ultimum est incidere satis altis plagis sub ipsis maxillis supra collum, vel in palato citra uvam, vel eas venas, quae sub lingua sunt, ut per ea vulnera morbus erumpat. Quibus si non fuerit aeger adiutus, scire licet malo victum esse. Si vero his morbus levatus est, iamque fauces et cibum et spiritum capiunt, facilis ad bonam valetudinem recursus est. Atque interdum natura quoque adiuvat, si ex angustiore sede vitium transit in praecordiis orto scire licet fauces liberari. Quicquid autem eas levavit, incipiendum est ab umidis, maximeque aqua mulsa decocta: deinde adsumendi molles et non acres cibi sunt, donec fauces ad pristinum habitum revertantur. Vulgo audio, si quis pullum hirundinum ederit, angina toto anno non periclitari; servatumque eum ex sale, cum is morbus urget, comburi, carbonemque eius contritum in aquam  mulsam, quae potui datur, infriari et prodesse. Id cum idoneos auctores ex populo habeat, neque habere quicquam periculi possit, quamvis in monumentis medicorum non legerim, tamen inserendum huic operi meo credidi. 8   Est etiam circa fauces malum, quod apud Graecos aliud aliudque nomen habet, prout se intendit. Omne in difficultate spirandi consistit; sed haec dum modica est neque ex toto strangulat  appellatur; cum vehementior est, ut spirare aeger sine sono et anhelatione non possit, : at cum accessit id quoque, quod aegre nisi recta cervice spiritus trahitur, . Ex quibus id, quod primum est, potest diu trahi: duo insequentia acuta esse consuerunt. His communia sunt, quod propter angustias, per quas spiritus evadit, sibilum exit; dolor in pectore praecordiisque est, interdum etiam scapulis, isque modo decedit, modo revertitur; ad haec tussicula accedit.\u2014 Auxilium est, nisi aliquid prohibet, in sanguinis detractione. Neque id satis est, sed lacte venter quoque solvendus est, liquanda alvus, interdum etiam ducenda; quibus extenuatum corpus incipit spiritum trahere commodius. Caput autem etiam in lecto sublime habendum est; thorax fomentis cataplasmatisque calidis aut siccis aut etiam umidis adiuvandus est, et postea vel malagma superimponendum, vel certe ceratum ex cyprino vel irino unguento. Sumenda deinde ieiuno potui mulsa aqua, cum qua vel hysopus cocta vel contrita capparis  radix sit. Delingitur etiam utiliter aut nitrum aut nasturcium album frictum, deinde contritum et cum melle mixtum; simulque coquntur mel, galbanum, resina terebenthina, et ubi coierunt, ex his quod fabae magnitudinem habet cotidie sub lingua liquatur: aut sulpuris ignem non experti P.\u00a0zzz  habrotoni P.\u00a0zzz  in vini cyatho teruntur, idque tepefactum sorbetur. Est enim non vana opinio vulpinum iecur, ubi siccum est et aridum factum, contundi oportere polentamque ex eo potioni aspergi; vel eiusdem pulmonem quam recentissimum assum, sed sine ferro coctum, edendum esse. Praeter haec sorbitionibus et lenibus cibis utendum est, interdum vino tenui, austero, nonnumquam vomitu. Prosunt etiam quaecumque urinam augent, sed nihil magis quam ambulatio lenta paene usque ad lassitudinem; frictio multa praecipue inferiorum partium, vel in sole vel ad ignem, et per se ipsum et per alios usque ad sudorem. 9   In interiore vero faucium parte interdum exulceratio esse consuevit. In hac plerique extrinsecus cataplasmatis calidis fomentisque umidis utuntur: volunt etiam vaporem calidum ore recipi. Per quae molliores alii partes eas fieri dicunt oportunioresque vitio iam haerenti. Sed si bene vitari frigus potest, tuta illa praesidia; si metus eius est, supervacua sunt. Utique autem perfricare fauces periculosum est: exulcerat enim. Neque utilia sunt quae urinae movendae sunt, quia possunt, dum transeunt, ibi quoque pituitam extenuare quam supprimi melius est. Asclepiades multarum rerum,  quas ipsi quoque secuti sumus, auctor bonus, acetum ait quam acerrimum esse sorbendum: hoc enim sine ulla noxa comprimi ulcera. Sed id supprimere sanguinem, ulcera ipsa sanare non potest. Melius huic rei lycium est, quod idem quoque aeque probat, vel porri vel marrubii sucus, vel nuces Graecae cum tracanto contritae et cum passo mixtae, vel lini semen contritum et cum dulci vino mixtum. Exercitatio quoque ambulandi currendique necessaria est, frictio a\u00a0pectore vehemens toti inferiori parti adhibenda. Cibi vero esse debent neque nimium acres neque asperi, mel, lenticula, tragum, lac tisana, pinguis caro, praecipueque porrum et quicquid cum hoc mixtum est. Potionis quam minimum esse convenit; aqua dari potest vel pura, vel in qua malum Cotoneum palmulaeve decoctae sint. Gargarizationes quoque lenes, sin hae parum proficiunt, reprimentes, utiles sunt. Hoc genus neque auctum est et potest esse non longum: curationem tamen maturam, ne vehementer et diu laedat, desiderat. 10   Tussis vero fere propter faucium exulcerationem est. Quae multis modis contrahitur: itaque illis restitutis ipsa finitur. Solet tamen interdum per se quoque male habere, et vix, cum vetus facta est, eliditur. Et modo arida est, modo pituitam citat.\u2014 Oportet hysopum altero quoque die bibere; spiritu retento currere, sed minime in pulvere, ac lectione uti vehementi, quae primo impedita tussi, post eam vincit; tum ambulare; deinde per manus  quoque exerceri, et pectus diu perfricari; post haec quam pinguissimae ficus uncias tres super prunam incoctas esse. Praeter haec, si umida est, prosunt frictiones validae cum quibusdam calfacientibus, sic ut caput quoque siccum vehementer perfricetur; item cucurbitulae pectori admotae; sinapi ex parte exteriore faucibus inpositum, donec leviter exulceret; potio ex menta nucibusque Graecis et amylo; primoque adsumptus panis aridus, deinde aliquis cibus lenis. At si sicca tussis est, cum vehementissime urget, adiuvat vini austeri cyathus adsumptus, dum ne amplius id interposito tempore aliquo quam ter aut quater fiat; item laseris quam optimi paulum devorare opus est; porri vel marrubii sucum adsumere; scillam delingere, acetum ex ea vel certe acre sorbere; aut cum spica alii contriti duos vini cyathos. Utilis etiam in omni tussi est peregrinatio, navigatio longa, loca maritima, natationes; cibus interdum mollis, ut malva, ut urtica, interdum acer; lac cum alio coctum; sorbitiones, quibus laser sit adiectum, aut in quibus porrum incoctum tabuerit; ovum sorbile sulpure adiecto; potui primum aqua calida, deinde in vicem aliis diebus haec, aliis vinum. 11   Magis terreri potest aliquis, cum sanguinem expuit: sed id modo minus, modo plus periculi habet. Exit modo ex gingivis, modo ex ore et quidem ex hoc interdum etiam copiose, sed sine tussi, sine ulcere, sine gingivarum ullo vitio, ita ut nihil excreetur. Verum ut ex naribus aliquando,  sic ex ore prorumpit. Atque interdum sanguis profluit, interdum simile aquae quiddam, in qua caro recens lota est. Nonnumquam autem is a\u00a0summis faucibus fertur, modo exulcerata ea parte, modo non exulcerata, sed aut ore venae alicuius adaperto, aut tuberculis quibusdam natis, exque his sanguine erumpente. Quod ubi incidit, neque laedit potio aut cibus neque quicquam ut ex ulcere excreatur. Aliquando vero gutture et arteriis exulceratis frequens tussis sanguinem quoque extundit: interdum etiam fieri solet, ut aut ex pulmone aut ex pectore aut ex latere aut ex iocinere feratur. Saepe feminae, quibus sanguis per menstrua non respondit, hunc expuunt. Auctoresque medici sunt vel exesa parte aliqua sanguinem exire, vel rupta, vel ore alicuius venae patefacto; primam , secundam , tertiam  appellant. Ultima minime nocet, prima gravissime. Ac saepe quidem evenit, uti sanguinem plus sequatur. Interdum autem qui sanguinem ipsum suppressit, satis ad valetudinem profuit: sed si secuta ulcera sunt, si pus, si tussis est, prout sedes ipsa est, ita varia et periculosa genera morborum sunt. Si vero sanguis tantum fluit, expeditius et remedium et finis est. Neque ignorari oportet eis, quibus fluere sanguis solet aut quibus dolet spina coxaeve aut post cursum vehementem vel ambulationem, dum febris absit, non esse inutile sanguinis mediocre profluvium,  idque per urinam redditum quoque ipsam lassitudinem solvere; ac ne in eo quidem terribile esse, qui ex superiore loco decidit, si tamen in eius urina nihil novavit; neque vomitum huius adferre periculum, etiam cum repetit, si ante confirmare et implere corpus licuit et ex toto nullum nocere, qui in corpore robusto neque nimius est neque tussim aut calorem movet. Haec pertinent ad universum: nunc ad ea loca, quae praeposui (Section: \u00a01,2), veniam. Si ex gingivis exit, portulacam manducasse satis est; si ex ore, continuisse eo merum vinum; si parum id proficit, acetum. Si inter haec quoque graviter erumpit, quia consumere hominem potest, commodissimum est impetum eius admota occipitio cucurbitula, sic ut cutis quoque incidatur, avertere: si id mulieri, cui menstrua non feruntur, evenit, eandem cucurbitulam incisis inguinibus eius admovere. At si ex faucibus interioribusve partibus processit, et metus maior est et cura maior adhibenda. Sanguis mittendus est, et si nihilo minus ex ore processit, iterum tertioque, et cotidie paulum aliquid. Protinus autem debet sorbere vel acetum vel cum ture plantaginis aut porri sucum, imponendaque extrinsecus supra id, quod dolet, lana sucida ex aceto est, et id spongia subinde refrigerandum. Erasistratus horum crura quoque et femora brachiaque pluribus locis deligabat. Id Asclepiades adeo non prodesse, etiam inimicum esse proposuit. Sed id saepe commode  respondere experimenta testantur. Neque tamen pluribus locis deligari necesse est, sed satis est infra inguina et super talos, summosque umeros, etiam brachia. Tum si febris urget, danda est sorbitio, et potui aqua, in qua aliquid ex iis, quae alvum adstringunt, decoctum sit. At si abest febris, vel elota halica vel panis ex aqua frigida et molle quoque ovum dari potest, potui vel idem, quod supra scriptum est, vel vinum dulce vel aqua frigida: sed sic bibendum erit, ut sciamus huic morbo sitim prodesse. Praeter haec necessaria sunt quies, securitas, silentium. Caput huius quoque cubantis sublime esse debet, recteque tondetur; facies saepe aqua frigida fovenda est. At inimica sunt vinum, balneum, venus, in cibo oleum, acria omnia, item calida fomenta, conclave calidum et inclusum, multa vestimenta corpori iniecta. Etiam frictiones .\u00a0.\u00a0. ubi bene etiam sanguis conquievit. Tum vero incipiendum est a\u00a0brachiis cruribusque, a\u00a0thorace abstinendum. In hoc casu per hiemem locis maritumis, per aestatem .\u00a0.\u00a0. mediterraneis opus est. 12   Faucibus subest stomachus; in quo plura longa vitia incidere consuerunt. Nam modo ingens calor, modo inflatio hunc, modo inflammatio, modo exulcerato adficit: interdum pituita, interdum bilis oritur; frequentissimumque eius malum est, quo resolvitur, neque ulla re magis aut adficitur aut  corpus adficit. Diversa autem ut vitia eius, sic etiam remedia sunt. Ubi exaestuat, aceto cum rosa extrinsecus subinde fovendus inponendusque pulvis cum oleo et ea cataplasmata, quae simul et reprimunt et emolliunt. Potui, nisi quid obstat, egelida aqua praestanda. Si inflatio est, prosunt admotae cucurbitulae neque incidire cutem necesse est: prosunt sicca et calida fomenta, sed non vehementissima. Interponenda abstinentia est; utilis in ieiunio potio est apsinthi vel hysopi vel rutae. Exercitatio primo levis, deinde maior adhibenda est, maximeque quae superiores partes moveat; quod genus in omnibus stomachi vitiis aptissimum est. Post exercitationem opus est unctione, frictione; balineo quoque nonnumquam, sed rarius; interdum alvi ductione; cibis deinde calidis neque inflantibus, eodemque modo calidis potionibus, primo aquae, post, ubi resedit inflatio, vini austeri. Illud quoque in omnibus stomachi vitiis praecipiendum est, ut quo modo se quisque aeger refecerit, eo ut sanus utatur: nam redit huic inbecillitas sua, nisi eisdem defenditur bona valetudo, quibus reddita est. At si inflammatio aliqua est, quam fere tumor et dolor sequitur, prima sunt quies, abstinentia, lana sulpurata circumdata, in ieiuno absinthium. Si ardor stomachum urget, aceto cum rosa subinde  fovendus est: deinde cibis quidem utendum modicis; inponenda vero extrinsecus quae simul et reprimunt et emolliunt: postea deinde his detractis utendum calidis ex farina cataplasmatis, quae reliquas digerant; interdum alvus ducenda, adhibenda exercitatio et cibus plenior. At si ulcera stomachum infestant, eadem fere facienda sunt, quae in faucibus exulceratis praecepta sunt (IV.9). Exercitatio, frictio inferiorum partium adhibenda; adhibendi lenes et glutinosi cibi, sed citra satietatem: omnia acria atque acida removenda. Vino, si febris non est, dulci, aut si id inflat, certe leni utendum: sed neque praefrigido neque nimis calido. Si vero pituita stomachus impletur, necessarius modo in ieiuno, modo post cibum vomitus est: utilis exercitatio, gestatio, navigatio, frictio. Nihil edendum bibendumque nisi calidum vitatis tantum iis, quae pituitam contrahere consuerunt. Molestius est, si stomachus bile vitiosus est. Solent autem ii, qui sic temptantur, interpositis quibusdam diebus hanc, et quidem, quod pessimum est, atram vomere.\u2014 His recte alvus ducitur, potiones ex absintho dantur: necessaria gestatio, navigatio est; si fieri potest, ex nausia vomitus .\u00a0.\u00a0. vitanda cruditas, sumendi cibi faciles et stomacho non alieni, vinum austerum. Vulgatissimum vero pessimumque stomachi vitium est resolutio est, cum cibi non tenax est, soletque  desinere ali corpus ac sic tabe consumi.\u2014 Huic generi inutilissimum balineum est: lectiones exercitationesque superioris partis necessariae, item unctiones frictionesque; his perfundi frigida atque in eadem natare, canalibus eiusdem subicere et stomachum ipsum et magis etiam a\u00a0scapulis id, quod contra stomachum est, consistere in frigidis medicatisque fontibus, quales Cutiliarum Sumbruinarumque sunt, salutare est. Cibi quoque adsumendi sunt frigidi, qui potius difficulter coquuntur, quam facile vitiantur. Ergo plerique, qui nihil aliud concoquere possunt, bubulam coquunt. Ex quo colligi potest neque avem neque venationem neque piscem dari debere nisi generis durioris. Potui quidem aptissimum est vinum frigidum, vel certe bene calidum meracum, potissimum Raeticum vel Allobrogicum aliudve, quod et austerum et resina conditum est: si id non est, quam asperrimum maximeque Signinum. Si cibus non continetur, danda aqua et eliciendus plenior vomitus est, iterumque dandus cibus; et tum admovendae duobus infra stomachum digitis cucurbitulae ibique duabus aut tribus horis continendae sunt. Si simul et vomitus et dolor est, imponenda supra stomachum est lana sucida vel spongia ex aceto vel cataplasma, quod refrigeret. Perfricanda vero non diu sed vehementer brachia et crura et calfacienda. Si plus doloris est, infra praecordia quattuor digitis cucurbitula utendum est, et protinus dandus panis ex posca frigida: si non continuit, post vomitum lene aliquid ex iis, quae  non aliena stomacho sint: si ne id quidem tenuit, singuli cyathi vini singulis interpositis horis, donec stomachus consistat. Valens etiam medicamentum est radiculae sucus, valentius acidi Punici mali cum pari modo suci, qui ex dulci Punico malo est, adiecto etiam intubi suco et mentae, sed huius minima parte; quibus tantundem, quantum in his omnibus est, aquae frigidae quam optime miscetur: id enim plus quam vinum ad conprimendum stomachum potest. Supprimendus autem vomitus est, qui per se venit. Sed si nausia est aut si coacuit intus cibus aut computruit, quorum utrumlibet ructus ostendit, eiciendus est; protinusque, cibis adsumptis iisdem, quos proxime (Section: \u00a09) posui, stomachus restituendus. Ubi sublatus est praesens metus, ad ea redeundum est, quae supra (Section: \u00a07) praecepta sunt. 13   Stomachus lateribus cingitur, atque in his quoque vehementes dolores esse consuerunt. Et initium vel ex frigore vel ex ictu vel ex nimio cursu vel ex morbo est. Sed interdum omne malum intra dolorem est isque modo tarde, modo celeriter solvitur: interdum ad perniciem quoque procedit oriturque acutus morbus, qui pleuriticus a\u00a0Graecis nominatur. Huic dolori lateris febris et tussis accedit; et per hanc excreatur, si tolerabilis morbus est, pituita; si gravis, sanguis. Interdum sicca tussis est, quae nihil emolitur, idque primo vitio gravius, secundo tolerabilius est.\u2014 Remedium vero est magni et recentis doloris sanguis missus: at sive levior sive vetustior casus est, vel super-vacuum  vel serum id auxilii est; confugiendumque ad cucurbitas est, ante summa cute incisa. Recte etiam sinapi ex aceto super pectus inponitur, donec ulcera pusulasque excitet, et tum medicamentum, quod umorem illuc citet. Praeter haec circumdare primum oportet latus abso lanae sulpuratae; deinde, cum paululum inflammatio se remisit, siccis et calidis fomentis uti. Ab his transitus ad malagmata est. Si vetustior dolor remanet, novissime resina inposita discutitur. Utendum cibis potionibusque calidis, vitandum frigus. Inter haec tamen non alienum est extremas partes oleo et sulpure perfricare; si levata tussis est, leni lectione uti, iamque et acres cibos et vinum meracius adsumere. Quae ita a\u00a0medicis praecipiuntur, ut tamen sine his rusticos nostros epota ex aqua herba trixago satis adiuvet. Haec in omni lateris dolore communia sunt: plus negotii est, si acutus quoque morbus is factus est. In hoc praeter ea, quae supra posita sunt, haec animadvertenda sunt; ut cibus sit quam maxime tenuis et lenis, praecipueque sorbitio eaque ex tisana potissimum, aut ius, in quo porrus cum pullo gallinaceo coctus sit, idque non nisi tertio quoque die detur, si tamen per vires licebit: potui vero aqua mulsa, in qua hysopum aut ruta decocta sit. Quae quibus temporibus danda sint, ex ratione vel adiectae vel levatae febris apparebit, sic ut in remissione quam maxima dentur, cum eo tamen, ut sciamus non esse  eius generis tussi aridas fauces committendas: nam saepe, ubi nihil est, quod excreetur, continuatur et strangulat. Ob quam causam dixi (Section: \u00a02) etiam peius id genus esse tussis, quod nihil quam quod pituitam moveret. Sed hic vinum sorbere, ut supra (10,3) praecepimus, morbus ipse non patitur: in vicem eius cremor tisanae sumendus est. Ut his autem in ipso morbi fervore sustinendus aeger est, sic, ubi paululum is se remisit, alimenta pleniora et vini quoque aliquid dari potest, dum nihil detur, quod aut refrigeret corpus aut fauces asperet. Si in refectione quoque manserit tussis, intermittere oportebit uno die, posteroque cum cibo vini paulo plus adsumere. Atque incipiente quoque tussi, tum non erit alienum, ut supra (10,3) quoque positum est, vini cyathos sorbere, sed id in hoc genere valetudinis dulce vel certe lene commodius est. Si malum inveteravit, athletico victu corpus firmandum est. 14   A\u00a0compagine corporis ad viscera transeundum est, et inprimis ad pulmonem veniendum; ex quo vehemens et acutus morbus oritur, quem peripleumoniacon Graeci vocant. Eius haec condicio est: pulmo totus adficitur; hunc casum eius subsequitur tussis bilem vel pus trahens, praecordiorum totiusque pectoris gravitas, spiritus difficultas, magnae febres, continua vigilia, cibi fastidium, tabes. Id genus morbi plus periculi quam doloris habet.\u2014 Oportet, si satis validae vires sunt, sanguinem mittere; si minores, cucurbitulas sine ferro praecordiis admovere. Tum si satis valet, gestando aegrum digerere; si  parum, intra domum tamen dimovere: potionem autem hysopi .\u00a0.\u00a0. cum quo ficus arida sit incocta, aut aquam mulsam, in qua vel hysopum vel ruta decocta sit: frictione uti diutissime in scapulis, proxime ab his in brachiis et pedibus et cruribus, leviter contra pulmonem, idque bis cottidie facere. Quod ad cibum pertinet, huic nec salsis opus est neque acribus neque amaris neque alvum adstringentibus, sed paullo lenioribus. Ergo primis diebus danda est sorbitio tisanae vel halicae vel oryzae, cum qua recens adeps cocta sit: cum hac sorbile ovum, nuclei pinei ex melle, panis vel elota halica ex aqua mulsa; potui deinde non solum pura aqua sed etiam mulsa egelida, aut si aestas est, etiam frigida, nisi quid obstat. Haec autem altero quoque die increscente morbo dare satis est. Ubi incrementum constitit, quantum res patitur, ab omnibus abstinendum est, praeterquam aqua egelida. Si vires desunt, adiuvandae sunt aqua mulsa. Prosuntque adversus dolores imposita calida fomenta vel ea, quae simul et reprimunt et emolliunt. Prodest impositus super pectus sal bene contritus cum cerato mixtus, quia leviter cutem erodit, eoque impetum materiae, quo pulmo vexatur, evocat. Utile etiam aliquod malagma est ex iis, quae materiam trahunt. Neque alienum est, dum premit morbus, clausis fenestris aegrum continere: ubi paullum levatus est, ter aut quater die fenestris aliquis apertis parvum acerem recipere. Deinde in refectione pluribus diebus a\u00a0vino abstinere; gestatione, frictione uti, sorbitionibus; et prioribus cibis adicere ex holeribus porrum, ex  carne ungulas et summa trunculorum, atque pisciculos, sic ut diu nihil nisi molle et lene sumitur. 15   Alterius quoque visceris morbus, iocineris, aeque modo longus, modo acutus esse consuevit: h(patiko\\n Graeci vocant. Dextra parte sub praecordiis vehemens dolor est, idemque ad latus dextrum et ad iugulum umerumque partis eiusdem pervenit: nonnumquam manus quoque dextra torquetur, horror calidus est. Ubi male est, bilis evomitur; interdum singultus prope strangulat. Et haec quidem acuti morbi sunt: longioris vero, ubi suppuratio in iocinere est, dolorque modo finitur, modo intenditur, dextra parte praecordia dura sunt et tument; post cibum maior spiritus difficultates; accedit maxillarum quaedam resolutio. Ubi inveteravit malum, venter et crura pedesque intumescunt, pectus atque umeri circaque iugulum utrumque extenuatur.\u2014 Initio sanguinem mittere optimum est: tum venter solvendus est, si non potest aliter, per nigrum veratrum. Inponenda extrinsecus cataplasmata, primum quae reprimant, deinde calida quae diducant, quibus recte iris vel apsinthium adicitur; post haec malagma. Dandae vero sorbitiones sunt, omnesque cibi et calidi et qui non multum alant, ei fere qui pulmonis quoque dolori conveniunt, praeterque eos, qui urinam movent, potionesque ad id efficaces. Utilis in hoc morbo sunt thymum, satureia, hysopum, nepeta, amulum, sesamum, lauri bacae, pini flos, herba sanguinalis, menta, ex malo Cotoneo medium, columbae iecur recens et crudum. Ex quibus quaedam per se esse, quaedam adicere vel sorbitioni vel potioni licet, sic tamen, ut parce adsumantur. Neque alienum est absinthium contritum ex melle et pipere, eiusque catapotium cotidie devorare. Abstinendum utique est ab omnibus frigidis: neque enim res ulla magis iecur laedit. Frictionibus utendum in extremis partibus: vitandus omnis labor, omnis vehementior motus; ne spiritus quidem diutius continendus est. Ira, trepidatio, pondus, ictus, cursus inimica sunt. Perfusionibus corporis multa prodest ex aqua, si hiemps est, calida, si aestas, tepida; item liberalis unctio et in balneo sudor. Si vero iecur vomica laborat, eadem facienda sunt, quae in ceteris interioribus suppurationibus. Quidam etiam contra id scalpello aperiunt et ipsam vomicam adurunt. 16   At lienis, ubi adfectus est, intumescit, simulque cum eo pars sinistra; eaque dura est et prementi renititur: venter intentus est; aliquis etiam cruribus tumor est. Ulcera aut omnino non sanescunt, aut certe cicatricem vix recipiunt: in intenta ambulatione cursuque dolor et quaedam difficultas est.\u2014 Hoc vitium quies auget: itaque exercitatione et labore opus est, habita tamen ratione, ne febrem ista, si nimium processerint, excitent. Unctiones frictionesque et sudores neces-sarii  sunt. Dulcia omnia inimica sunt, item lac et caseus: acida autem maxime conveniunt. Ergo acetum acre per se sorbere, et magis etiam quod scilla conditum est, expedit. Edenda sunt salsamenta vel oleae ex muria dura, tinctae in aceto lactucae, intubique ex eodem, betae ex sinapi, asparagus, armoracia, pastinaca, ungulae, rostra, aves macrae, eiusdem generis venatio. Potui vero ieiuno dari debet apsinthium incoctum: at post cibum aqua a\u00a0ferrario fabro, in qua candens ferrum subinde tinctum sit: haec enim vel praecipue lienem coercet. Quod animadversum est in iis animalibus, quae aput hos fabros educata exiguos lienes habent. Potest etiam dari vinum tenue, austerum; omniaque in cibis et potionibus, quae urinae movendae sunt. Praecipueque ad id valet vel trifolii semen vel cuminum vel apium vel serpullum vel cytisus vel portulaca vel nepeta vel thymum vel hysopum vel satureia: haec enim inde commodissime videntur umorem deducere. Lienis quoque bubulus utiliter esui datur; praecipueque eruca et nasturcium lienem extenuant. Inponenda quoque extrinsecus sunt quae levent. Fit ex unguento et palmulis, quod myrobalanon Graeci vocant; fit ex lini et nasturci semine, quo vinum et oleum adicitur; fit ex cupresso viridi et arida ficu; fit ex sinapi, cui sebi hirquini a\u00a0renibus quarta pars ponderis adicitur, teriturque in sole et protinus imponitur. Multisque modis huic rei cappari aptum est: nam et ipsum cum cibo  adsumere et muriam eius cum aceto sorbere commodum est. Quin etiam extrinsecus radicem contritam vel corticem eius cum furfuribus aut ipsum cappari cum melle contritum imponere expedit. Malagmata quoque huic rei aptantur. 17   At renes ubi adfecti sunt, diu male habent. Peius est, si frequens biliosus vomitus accedit.\u2014 Oportet conquiescere, cubare molliter, solvere alvum, si aliter non respondet, etiam ducere; saepe desidere in aqua calida; neque cibum neque potionem frigidam adsumere; abstinere ab omnibus salsis, acidis, acribus, pomis; bibere liberaliter; adicere modo cibo modo potioni piper, porrum, ferulam, album papaver; quae maxime inde urinam movere consuerunt. Auxilio quoque his exulceratis sunt, si adhuc ulcera purganda sunt, cucumeris semina detractis corticibus sexaginta, nuclei ex pinu silvestri XII, anesi quod tribus digitis sumi possit, croci paulum, contrita et in duas mulsi potiones divisa: si vero dolor tantum levandus est, eiusdem cucumeris semina XXX, idem nuclei XX, nuces Graecae V, croci paululum, contrita et cum lacte potui data. Ac super quoque recte quaedam malagmata iniciuntur, maximeque ea, quae umori extrahendo sunt. 18   A\u00a0visceribus ad intestina veniendum est, quae sunt et acutis et longis morbis obnoxia.  Primoque facienda mentio est cholerae, quia commune id stomachi atque intestinorum vitium videri potest: nam simul et deiectio et vomitus est, praeterque haec inflatio est. Intestina torquentur, bilis supra infraque erumpit, primum aquae similis, deinde ut in ea recens caro lota esse videatur, interdum alba, nonnumquam nigra vel varia. Ergo eo nomine morbum hunc choleram Graeci nominarunt. Praeter ea vero, quae supra conprehensa sunt, saepe etiam crura manusque contrahuntur, urget sitis, anima deficit; quibus concurrentibus non mirum est, si subito quis moritur: neque tamen ulli morbo minore momento succurritur.\u2014 Protinus ergo, ubi ista coeperunt, aquae tepidae quam plurimum bibere oportet et vomere. Vix umquam fit ne vomitus sequatur: sed etiamsi incipit, miscuisse tamen novam materiam corruptae prodest; parsque sanitatis est vomitum esse subpressum. Si id incipit, protinus ab omni potione abstinendum est: si vero tormina sunt, oportet frigidis et umidis fomentis stomachum fovere, vel si venter dolet, iisdem egelidis, sic ut venter ipse mediocriter calentibus iuvetur. Quod si vehementer et vomitus et deiectio et sitis vexant, et adhuc subcruda sunt, quae vomuntur, nondum vino maturum tempus est: aqua, neque ea ipsa frigida, sed potius egelida danda est; admovendumque naribus est  puleium ex aceto, vel polenta vino adsparsa, vel menta .\u00a0.\u00a0. secundum naturam est. At cum discussa cruditas est, tum magis verendum est, ne anima deficiat. Ergo tum confugiendum est ad vinum. Id esse oportet tenue, odoratum, cum aqua frigida mixtum, vel polenta adiecta vel infracto pane, quem ipsum quoque adsumere expedit quotiensque aliquid aut stomachus aut venter effudit, totiens per haec vires restituere. Erasistratus primo tribus vini guttis aut quinis aspergendam potionem esse dixit, deinde paulatim merum adiciendum. Is si et ab initio vinum dedit et metum cruditatis secutus est, non sine causa fecit: si vehementem infirmitatem adiuvari posse tribus guttis putavit, erravit. At si inanis est homo, et crura eius contrahuntur, interponenda potio apsinthi est. Si extremae partes corporis frigent, unguendae sunt calido oleo, cui cerae paulum sit adiectum, calidisque fomentis nutriendae. Si ne sub his quidem quies facta est, extrinsecus contra ventriculum ipsum cucurbitula admovenda est, aut sinapi superinponendum. Ubi is constitit, dormire oportet; postero die utique a\u00a0potione abstinere, die tertio utique in balneum ire; paulatim se cibo reficere. Somno quisquis facile adquiescit .\u00a0.\u00a0. itemque lassitudine et frigore. Si post suppressam choleram febricula manet, alvum duci necessarium est, tum cibis vinoque utendum est. 19   Sed hic quidem morbus et acutus est, et inter intestina stomachumque versatur sic, ut cuius potissimum partis sit, non facile dici possit. In ipsius vero ventriculi porta consistit is, qui .\u00a0.\u00a0. et longus esse consuevit; coeliacus a\u00a0Graecis nominatur. Sub hoc venter indurescit, dolorque eius est; alvus nihil reddit, ac ne spiritum quidem transmittit; extremae partes frigescunt; difficulter spiritus redditur.\u2014 Commodissimum est inter initia calida .\u00a0.\u00a0. et cataplasmata toto ventri imponere, ut dolorem leniant, post cibum vomere, atque ita ventrem exinanire; proxumis deinde diebus cucurbitulas sine ferro ventri et coxis admovere; ventrem ipsum liquare, dato lacte et vino salso frigida; si tempus anni patitur, etiam viridibus ficis, sic tamen, ne quis aut cibus aut umor universus detur sed paulatim. Ergo per intervalla temporis sat est cyathos binos ternosve sumere, et cibum pro portione huius; commodeque facit cyatho inflantes et acres utiliores sunt, adeo ut lacti quoque recte contritum alium adiciatur. Procedente vero tempore opus est gestari, maximeque navigare; perfricari ter aut quater die, sic ut nitrum oleo adiciatur; perfundi aqua calida post cibum; deinde sinapi imponere per omnia membra, excepto capite, donec adrodatur et rubeat maximeque si corpus durum et virile est. Paulatim deinde faciendus est transitus ad ea, quae ventrem conprimunt. Assa caro danda valens, et quae non facile corrumpatur: potui vero pluvialis aqua decocta, sed  quae per vinos ternosve cyathos bibatur. Si vetus vitium est, oportet laser quam optimum ad piperis magnitudinem devorare, altero quoque die vinum vel aquam bibere, interdum interposito cibo singulos vini cyathos sorbere: ex inferiore parte infundere pluviatilem egelidam aquam, maximeque si dolor in imis partibus remanet. 20   Intra ipsa vero intestina consistunt duo morbi, quorum alter in tenuiore, alter in pleniore est. Prior acutus est, insequens esse longus potest. Diocles Carystius tenuioris intestini morbum xordayo/n, plenioris ei0leo/n nominavit: a\u00a0plerisque video nunc illum priorem ei0leo/n, hunc koliko/n nominari. Sed prior modo supra umbilicum, modo sub umbilico dolorem movet. Fit alterutro loco inflammatio; nec alvus nec spiritus infra transmittitur. Si superior pars adfecta est, cibus, si inferior, stercus per os redditur, si utrumlibet, vetus est. Adicit periculo vomitus biliosus, mali odoris, aut varius aut niger.\u2014 Remedium est sanguinem mittere aut cucurbitulas pluribus locis admovere, non ubique cute incisa: id enim duobus aut tribus locis satis est: ex ceteris spiritum evocare abunde est. Tum animadvertere oportet quo loco malum sit: solet enim contra id tumere. Et si supra umbilicum est, alvi ductio utilis non est: si infra est, alvum ducere, ut Erasistrato placuit, optimum est, et saepe id auxilii satis est. Ducitur aut percolato tisanae cremore cum oleo et melle, sic ut praeterea nihil adiciatur. Si nihil tumet, duas  manus imponere oportet supra summum ventrem, paulatimque deducere: invenietur enim mali locus, qui necesse est renitatur; et ex eo deliberari poterit, ducenda necne alvus sit. Illa communia sunt; calida cataplasmata admovere, eaque imponere a\u00a0mammis usque ad inguina et spinam ac saepe mutare; brachia cruraque perfricare, demittere totum hominem in calido oleo: si dolor non quiescit, etiam in alvum ex parte inferiore tres aut quattuor cyathos calidi olei dare. Ubi per haec consecuti sumus, ut iam ex inferiore parte spiritus transmittatur, offerre potui mulsum tepidum non multum: nam ante magna cura vitandum est, ne quid bibat. Si id commode cessit, adicere sorbitionem. Ubi dolor et febricula quierunt, tum demum uti cibo pleniore, sed neque inflante neque duro neque valido, ne intestina adhuc imbecilla laedantur: potui vero nihil .\u00a0.\u00a0. praeterquam puram aquam. Nam sive quid vinulentum sive acidum est, id huic morbo alienum est. Ac postea quoque vitare oportet balneum, ambulationem, gestationem, ceterosque corporis motus: nam facile id malum redire consuevit, et, sive cum frigus subit sive aliqua iactatio, nisi bene iam confirmatis intestinis revertitur. 21   Is autem morbus, qui in intestino pleniore est, in ea maxime parte est, quam caecam esse proposui (IV.1,8). Vehemens fit inflatio, vehementes dolores, dextra magis parte; intestinum, quod verti videtur .\u00a0.\u00a0. prope spiritum elidit. In plerisque post frigora cruditatesque oritur, deinde  quiescit, et per aetatem saepe repetentes sic cruciat, ut vitae spatio nihil demat.\u2014 Ubi is dolor coepit, admovere sicca et calida fomenta oportet, sed primo lenia, deinde validiora, simulque frictione ad extremas partes id est crura brachiaque materiam evocare: si discussus non est, qua dolet, cucurbitulas sine ferro defigere. Est etiam medicamentum eius rei causa comparatum, quod colicon nominatur: id se repperisse Cassius gloriabatur. Magis prodest potui datum, sed impositum quoque extrinsecus digerendo spiritum dolorem levat. Nisi finito vero tormento recte neque cibus neque potio adsumitur. Quo victu sit utendum, qui hoc genere temptantur, iam mihi dictum est (1,7). Confectio medicamenti, quod colicon nominatur: ex his constat: costi, anesi, castorei, singulorum P0 zzz III, petroselini P0 de\u00f1 III, piperis longi et rotundi, singulorum P0 zzz II, papaveris lacrimae, iunci rotundi, myrrae, nardi, singulorum P0 zzz VI; quae melle excipiuntur. Id autem et devorari potest et ex aqua calida sumi. 22   Proxima his inter intestinorum mala tormina esse consueverunt: dysenteria Graece vocatur. Intus intestina exulcerantur; ex his cruor manat isque modo cum stercore aliquo semper liquido, modo cum quibusdam quasi muccosis excernitur, interdum simul quae carnosa descendunt; frequens deiciendi cupiditas dolorque in ano est.  Cum eodem dolore exiguum aliquid emittitur atque eo quoque tormentum intenditur; idque post tempus aliquod levatur exiguaque requies est; somnus interpellatur; febricula oritur; longoque tempore id malum cum inveteravit, aut tollit hominem, aut, etiamsi finitur, excruciat.\u2014 Oportet inprimis conquiescere, siquidem omnis agitatio exulcerat; deinde ieiunium sorbere vini cyathum, cui contrita radix quinquefolii sit adiecta; imponere cataplasmata super ventrem, quae reprimunt, quod in superioribus ventris morbis non expedit; quotiensque desidit, subluere aqua calida, in qua decoctae verbenae sint; portulacam vel coctam vel ex dura muria esse; cibos potionesque eas, quae adstringunt alvum .\u00a0.\u00a0. Si vetustior morbus est, ex inferioribus partibus tepidum infundere vel tisanae cremorem vel lac vel adipem liquatam vel medullam cervinam vel oleum vel cum rosa butyrum vel cum eadem album crudum ex ovis vel aquam, in qua lini semen decoctum sit, vel si somnus non accedit, vitellos cum aqua, in qua rosae floris folia cocta sint: levant enim dolorem haec et mitiora ulcera efficiunt, maximeque utilia sunt, si cibi quoque secutum fastidium est. Themison muria dura quam asperrima hic utendum memoriae prodidit. Cibi vero esse debent, qui leniter ventrem adstringant. At ea, quae urinam movent, si ea consecuta sunt, in aliam partem umorem avertendo prosunt: si non sunt consecuta, noxam augent; itaque nisi in quibus prompte id facere consuerunt, non sunt adhibenda. Potui, si febricula est, aqua pura calida vel ea, quae ipsa quoque adstringat, dari  debet: si non est, vinum leve, austerum. Si pluribus diebus nihil remedia alia iuverunt vetusque iam vitium est, aquae bene frigidae potio adsumpta ulcera adstringit et initium secundae valetudinis facit. Sed ubi venter suppressus est, protinus ad calidam potionem revertendum est. Solet autem interdum etiam putris sanies pessimique odoris descendere, solet purus sanguis profluere. Si superius vitium est, alvus aqua mulsa duci debet, tunc deinde eadem infundi, quae supra (Section: \u00a03) comprehensa sunt. Valensque est etiam adversus cancerem intestinorum minii gleba cum salis hemina contrita, si mixta his aqua in alvum datur. At si sanguis profluit, cibit potionesque esse debent, quae adstringant. 23   Ex torminibus interdum intestinorum levitas oritur, quae .\u00a0.\u00a0. continere nihil possunt, et, quicquid adsumptum est, imperfectum protinus reddunt. Id interdum aegros trahit, interdum praecipitat.\u2014 In hoc utique adhibere oportet comprimentia, quo facilius tenendi aliquid intestinis vis sit. Ergo et super pectus ponetur sinapi, exulcerataque cute malagma, quod umorem evocet; et ex verbenis decocta in aqua desidat; et cibos potionesque adsumat, quae alvum adstringunt; et frigidis utetur perfusionibus. Oportet tamen prospicere, ne simul his omnibus admotis vitium contrarium per  inmodicas inflationes oritur. Paulatim ergo firmari intestina debebunt aliquibus cotidie adiectis. Et cum in omni fluore ventris, tum in hoc praecipue necessarium est, non quotiens libet desidere, sed quotiens necesse est, ut haec ipsa mora in consuetudinem ferendi oneris intestina deducat. Alterum quoque, quod aeque ad omnes similes adfectus pertinet, in hoc maxime servandum est, ut, cum pleraque utilia insuavia sint, qualis est plantago et rubi et quicquid malicorio mixtum est, ea potissimum ex his dentur, quae maxime aeger volet. Deinde, si omnia ista fastidit, ad excitandam cibi cupiditatem interponatur aliquid minus utile, sed magis gratum. Exercitationes, frictiones huic quoque morbo necessariae sunt, et cum his sol, ignis, balneum; vomitus, ut Hippocrati visum est, etiam albo veratro, si cetera parum proficient, evocatus. 24   Nonnumquam autem lumbrici quoque occupant alvum, hique modo ex inferioribus partibus, modo foedius ore redduntur; atque interdum latos eos, qui peiores sunt, interdum teretes videmus.\u2014 Si lati sunt, aqua potui dari debet, in qua lupinum aut cortex mori decoctus sit, aut cui adiectum sit contritum vel hysopum vel piperis acetabulum vel scamoniae paulum. Vel etiam pridie, cum multum alium ederit, vomat, posteroque die mali Punici tenues radiculas colligat, quantum manu comprehendet; eas contusas in aquae tribus sextariis decoquat, donec tertia pars  super sit; huc adiciat nitri paulum, et ieiunus bibat. Interpositis deinde tribus horis duas potiones sumat; at aquae .\u00a0.\u00a0. vel muriae durae sit adiecta; tum desidat subiecta calida aqua in pelve. Si vero teretes sunt, qui pueros maxime exercent, et eadem dari possunt et quaedam leviora, ut contritum semen urticae aut brassicae aut cumini cum aqua, vel menta cum eadem vel absinthium decoctum vel hysopum ex aqua mulsa vel nasturcii semen cum aceto contritum. Edisse etiam et lupinum et alium prodest, vel in alvum oleum subter dedisse. 25   Est autem aliud levius omnibus proximis, de\u00a0quibus supra dictum est, quod tenesmon Graeci vocant. Id neque acutis neque longis morbis adnumerari debet, cum et facile tollatur neque umquam per se iugulet. In hoc aeque atque in torminibus frequens desidendi cupiditas est, aeque dolor, ubi aliquid excernitur. Descendunt autem pituitae muccisque similia, interdum etiam leviter subcruenta: sed his interponuntur nonnumquam ex cibo quoque recte coacta.\u2014 Desidere oportet in aqua calida saepiusque ipsum anum nutrire. Cui plura medicamenta idonea sunt: butyrum cum rosa; acacia ex aceto liquata; emplastrum id, quod  Graeci vocant, rosa liquatum; alumen lana circumdatum et ita adpositum, eademque ex inferiore parte indita, quae torminum auxilia sunt; eaedem verbena decoctae, ut inferiores partes foveantur. Alternis vero diebus aqua, alternis leve et austerum vinum bibendum est. Potio esse  debet egelida et frigidae propior; ratio victus talis, qualem in torminibus supra (22) praecepimus. 26   Levior etiam, dum recens, deiectio est, ubi et liquida alvus et saepius quam ex consuetudine fertur; atque interdum tolerabilis dolor est, interdum gravissimus, idque peius est. Sed uno die alvum saepe pro valetudine est, atque etiam pluribus, dum febris absit et intra septimam diem id conquiescat. Purgatur enim corpus, et quod intus laesurum erat, utiliter effunditur. Verum spatium periculosum est: interdum enim tormina ac febriculas excitat viresque consumit.\u2014 Primo die quiescere satis est, neque impetum ventris prohibere. Si per se desiit, balneo uti, paulum cibi capere; si mansit, abstinere non solum a\u00a0cibo sed etiam a\u00a0potione. Postero die si nihilo minus liquida alvus est, aeque conquiescere, paulum astringentis cibi sumere. Tertio die in balneum ire; vehementer omnia praeter ventrem perfricare, ad ignem lumbos scapulasque admovere; cibis uti, sed ventrem contrahentibus, vino non multo meraco. Si postero quoque die fluet, plus edisse, sed vomere et, ex toto donec conquiescat, contra siti, fame, vomitu niti: vix enim fieri potest, ut post hanc animadversionem alvus non contrahatur. Alia via\u00a0est, ubi velis subprimere, cenare, deinde vomere; postero die in lecto conquiescere, vespere ungi, sed leniter; deinde panis circa selibram ex vino Aminaeo mero sumere; tum assum aliquid, maximeque avem, et postea vinum  idem bibere aqua pluviali mixtum, idque usque quintum diem facere, iterumque vomere. Frigidam autem adsidue potionem esse debere contra priores auctores Asclepiades affirmavit, et quidem quam frigidissimam. Ego experimentis quemque in se credere debere existimo, calida potius an frigida utatur. Interdum autem evenit, ut id pluribus diebus neglectum curari difficilius possit. A\u00a0vomitu oportet incipere; deinde postero die vespere tepido loco ungi; cibum modicum adsumere, vinum meracum quam asperrimum; impositam super ventrem habere cum cerato rutam. In hoc autem affectu corporis neque ambulatione neque frictione opus est: vehiculo sedisse vel magis etiam equo prodest: neque enim ulla res magis intestina confirmat. Si vero etiam medicamentis utendum, aptissimum est id, quod ex pomis fit. Vindemiae tempore in grande vas coicienda sunt pira atque mala silvestria: si ea non sunt, pira Tarentina viridia vel Signina, mala Scaudiana vel Amerina, myrapia; hisque adicienda sunt Cotonea, et cum ipsis corticibus suis Punica, sorba, et, quibus magis utimur, et torminalia, sic ut haec tertiam ollae partem teneant; tum deinde ea musto implenda est, coquendumque id, donec omnia, quae indita sunt, liquata in unitatem quandam coeant. Id gustu non insuave est, quandocumque opus est, adsumptum, leniter sine ulla stomachi noxa ventrem tenet. Duo aut tria coclearia  uno die sumpsisse satis est. Alterum valentius genus est: murtae bacas legere, ex his vinum exprimere, id decoquere, ut decima pars remaneat, eiusque cyathum sorbere. Tertium, quod quandocumque fieri potest: malum Punicum excavare, exemptisque omnibus seminibus, membranas, quae inter ea fuerunt, iterum .\u00a0.\u00a0. coicere; tum infundere cruda ova, rudiculaque miscere; dein malum ipsum super prunam imponere, quod, dum umor intus est, non aduritur: ubi siccum esse coepit, removere oportet, extractumque cocleari quod intus est esse. Aliquibus .\u00a0.\u00a0. adiectis maius momentum habet; itaque etiam in piperatum coicitur misceturque cum sale et pipere. Est quid ex his edendum est. Pulticula etiam, cum qua paulum ex favo vetere coctum sit, et lenticula cum malicorio cocta, rubique cacumina in aqua decocta, et ex oleo atque aceto adumpta, efficacia sunt, atque ea aqua, inque vel palmulae vel malum Cotoneum vel arida sorba vel rubi decocti sunt, potata. Quod genus significo, quotiens potionem dandam esse dico, quae astringat. Tritici quoque hemina in vino Aminaeo austero decoquitur, idque triticum ieiuno ac sitienti datur, superque id vinum id sorbetur; quod iure valentissimis medicamentis adnumerari potest. Atque etiam potui datur vinum Signinum vel resinatum austerum vel quodlibet austerum. Contunditurque cum corticibus seminibusque suis Punicum malum vinoque tali miscetur;  idque vel merum sorbet aliquis vel bibit mixtum. Sed medicamentis uti nisi in vehementibus malis supervacuum est. 27   Ex vulva quoque feminis vehemens malum nascitur proximeque ab stomacho vel adficitur haec vel corpus adficit. Interdum etiam sic exanimat, ut tamquam comitiali morbo prosternat. Distat tamen hic casus eo, quod neque oculi vertuntur nec spumae profluunt nec nervi distenduntur: sopor tantum est. Idque quibusdam feminis crebro revertens perpetuum est.\u2014 Ubi incidit, si satis virium est, sanguis missus adiuvat; si parum est, cucurbitulae tamen defigendae sunt in inguinibus. Si diutius aut iacet aut alioqui iacere consuevit, admovere oportet naribus extinctum ex lucerna linamentum, vel aliud ex iis, quae foedioris odoris esse rettuli (III.20, 1), quod mulierem excitet. Idemque aquae quoque frigidae perfusio efficit. Adiuvatque ruta contrita cum melle, vel ex cyprino ceratum, vel quodlibet calidum et umidum cataplasma naturalibus pube tenus impositum. Inter haec etiam perfricare coxas et poplites oportet. Deinde ubi ad se redit, circumcidendum vinum est in totum annum, etiamsi casus idem non revertitur. Frictione cottidie utendum totius quidem corporis, praecipue vero ventris et poplitum. Cibus ex media materia dandus; sinapi super imum ventrem tertio quoque aut quarto die imponendum, donec corpus rubeat. Si durities manet, mollire commode videtur  solanum in lac demissum, deinde contritum, et cera alba atque medulla cervina cum irino, aut sebum taurinum vel caprinum cum rosa mixtum. Dandum etiam potui vel castoreum est vel git vel anetum. Si parum pura est, purgatur iunco quadrato. Si vero vulva exulcerata est, ceratum ex rosa fiet, ei recens suilla adeps et ex ovis album misceatur, idque adponatur; vel album ex ovo cum rosa mixtum, adiecto, quo facilius consistat, contritae rosae pulvere. Dolens vero ea sulpure suffumigari debet. At si purgatio nimia mulieri nocet, remedio sunt cucurbitulae cute incisa inguinibus vel etiam sub mammis admotae. Si maligna purgatio est, subicienda sunt medicamenta quae evocent sanguinem: costum, puleium, violae albae, apium, nepita et satureia et hysopum, In cibum quoque accipiat quae apta sunt: porrum, rutam, cyminum, caepas, sinapi, vel omne acrum olus. Si vero sanguis, qui ex inferiore parte erumpere solet, is ex naribus eruperit, incisis inguinibus adponenda est cucurbita idque per tres vel quattuor menses tricesimo quoque die repetieris: tunc scias hoc vitium sanasse. Si vero non se sanguis ostenderit, scias ei dolores capitis surgere. Tunc ex brachio ei sanguis emittendus est et statim curasti eam. ...coeuntia. Idem faciunt etiam albae olivae, et nigrum papaver cum melle adsumptum, et cummis  cum contrito semine apii liquatum et cum cyatho passi datum. Praeter haec in omnibus vesicae doloribus idoneae potiones sunt, quae ex odoribus fiunt, id est spica nardi, croco, cinnamo, casia, similibusque. Idemque etiam decocta lentiscus praestat. Si tamen intolerabilis dolor est et sanguis profluit, etiam sanguinis detractio apta est, aut certe coxis admotae cucurbitulae cute incisa. At cum urina super potionum modum etiam sine dolore profluens maciem et periculum .\u00a0.\u00a0. facit, si tenuis est, opus est exercitatione et frictione, maximeque in sole vel ad ignem. Balneum rarum esse debet, neque longa in eo mora, cibus conprimens, vinum austerum meracum, per aestatem frigidum, per hiemem egelidum, sed tantum, quantum minimum sitim finiat. Alvus quoque vel ducenda vel lacte purganda est. Si crassa urina est, vehementior esse debet et exercitatio et frictio, longior in balneo mora; cibis opus est tenerioribus, vino eodem. In utroque modo vitanda omnia sunt, quae urinam movere consuerunt. 28   Est etiam circa naturalia vitium, nimia profusio seminis; quod sine venere, sine nocturnis imaginibus sic fertur, ut interpositio spatio tabe hominem consumat.\u2014 In hoc adfectu salutares sunt vehementes frictiones, perfusiones natationesque quam frigidissimae, neque cibi nec potio nisi frigida adsumpta. Vitare autem oportet cruditates, omnia inflantia; nihil ex is adsumere, quae contrahere semen videntur, qualia sunt siligo, simila, ova, halica, amylum, omnis caro glutinosa, piper, eruca, bulbi, nuclei pinei. Neque alienum est fovere inferiores partes aqua decocta ex verbenis comprimentibus, ex iisdem aliqua cataplasmata imo ventri inguinibusque circumdare, praecipueque ex aceto tuam; vitare etiam, ne supinus obdormiat. 29   Superest ut ad extremas partes corporis veniam, quae articulis inter se conseruntur. Initium a\u00a0coxis faciam. Harum ingens dolor esse consuevit, isque hominem saepe debilitat et quosdam non dimittit; eoque id genus difficillime curatur, quod fere post longos morbos vis pestifera huc se inclinat; quae ut illas partes liberat, sic hanc, iam ipsam quoque adfectam, prehendit.\u2014 Fovendum primum aqua calida est, deinde utendum est calidis cataplasmatibus. Maxime prodesse videtur aut cum hordeacea farina aut cum ficu ex aqua decocta mixtus capparis cortex concisus, vel lolii farina ex vino diluto cocta et mixta cum acida faece; quae quia refrigescunt, imponere noctu malagmata commodius est. Inulae quoque radix contusa et ex vino austero postea cocta et late super coxam imposita inter valentissima auxilia est. Si ista non solverunt, sale calido et umido utendum est. Si ne sic quidem finitus dolor est, aut tumor ei accedit, incisa cute admovendae sunt cucurbitulae; movenda urina; alvos, si compressa est, ducenda. Ultimum  est et in veteribus quoque morbis efficacissimum tribus aut quattuor locis super coxam cutem candentibus ferramentis exulcerare. Sed frictione quoque utendum est maxime in sole et eodem die saepius, quo facilius ea, quae coeundo nocuerunt, digerantur; eaque, si nulla exulceratio est, etiam ipsis coxis; si est, ceteris partibus adhibenda est. Cum vero saepe aliquid exulcerandum candenti ferramento sit, ut eo materia inutilis evocetur, illud perpetuum est, non, ut primum fieri potest, huius generis ulcera sanare, sed ea trahere, donec id vitium, cui per haec opitulamur, conquiescat. 30   Coxis proxima genua sunt; in quibus ipsis non numquam dolor esse consuevit.\u2014 In iisdem autem cataplasmatis cucurbitulisque praesidium est, sicut etiam cum in umeris aliisve commissuris dolor aliquis exortus est. Equitare ei, cui genua dolent, inimicissimum omnium est. Omnes autem eiusmodi dolores, ubi inveteraverunt, vix citra ustionem finiuntur. 31   In manibus pedibusque articulorum vitia frequentiora longioraque sunt, quae in podagris cheragrisve esse consuerunt. Ea raro vel castratos vel pueros ante femina coitum vel mulieres, nisi quibus menstrua suppressa sunt, temptant.\u2014 Ubi sentire coeperunt, sanguis mittendus est: id enim inter initia statim factum saepe annuam, nonnumquam perpetuam valetudinem tutam praestat. Quidam etiam, cum asinino lacte poto sese eluissent, in perpetuum hoc malum eva-serunt:  quidam, cum toto anno a\u00a0vino, mulso, venere sibi temperassent, securitatem totius vitae consecuti sunt; idque utique post primum dolorem servandum est, etiamsi quievit. Quod si iam consuetudo eius facta est, potest quidem aliquis esse securior iis temporibus, quibus dolor se remisit: maiorem vero curam adhibere debet iis, quibus id revertitur; quod fere vere autumnove fieri solet. Cum vero dolor urget, mane gestari debet; deinde ferri in ambulationem; ibi se dimovere, et, si podagra est, interpositis temporibus exiguis invicem modo sedere, modo ingredi; tum, antequam cibum capiat, sine balneo loco calido leviter perfricari, sudare, perfundi aqua egelida: deinde cibum sumere ex media materia, interpositis rebus urinam moventibus, quotiensque plenior est, vomere. Ubi dolor vehemens urget, interest sine tumore is sit, an tumor cum calore, an tumores iam etiam obcalluerint. Nam si tumor nullus est, calidis fomentis opus est. Aquam marinam vel muriam duram fervefacere oportet, deinde in pelvem coicere, et, cum iam homo pati potest, pedes demittere, superque pallam dare, et vestimento tegere; paulatim deinde iuxta labrum ipsum ex eadem aqua leviter infundere, ne calor intus destituat; ac deinde noctu cataplasmata calfacientia imponere, maximeque ibisci radicem ex vino coctam. Si vero tumor calorque est, utiliora sunt refrigerantia, recteque in aqua quam frigidissima articuli continentur sed neque cotidie neque diu, ne nervi indurescant.  Inponendum vero est cataplasma, quod refrigeret, neque tamen in hoc ipso diu permanendum, sed ad ea transeundum, quae sic reprimunt, ut emolliant. Si maior est dolor, papaveris cortices in vino coquendi miscendique cum cerato sunt, quod ex rosa factum sit; vel cerae et adipis suillae tantundem una liquandum, deinde his vinum miscendum; atque ubi quod ex eo impositum est incaluit, detrahendum, et subinde aliud inponendum est. Si vero tumores etiam obcalluerunt et dolent, levat spongia inposita, quae subinde ex oleo et aceto vel aqua frigida exprimitur, aut pari potione inter se mixta pix, cera, alumen. Sunt etiam plura idonea manibus pedibusque malagmata. Quod si nihil superinponi dolor patitur, id, quod sine tumore est, fovere oportet spongia, quae in aquam calidam demittatur, in qua vel papaveris cortices vel cucumeris silvestris radix decocta sit; tum inducere articulis crocum cum suco papaveris et ovillo lacte. At si tumor est, foveri quidem debet aqua egelida, in qua lentiscus aliave verbena ex reprimentibus decocta sit, induci vero medicamentum ex nucibus amaris cum aceto tritis, aut cerussa, cui contritae herbae muralis sucus sit adiectus. Lapis etiam, qui carnem edit, quem  Graeci vocant, excisus sic ut pedes capiat, demissos eos, cum dolent, retentosque ibi levare consuevit. Ex quo in Asia lapidi Assio gratia est. Ubi dolor et inflammatio se remiserunt, quod intra dies quadraginta fit, nisi vitium hominis accessit, modicis exercitationibus, abstinentia, unctionibus  lenibus utendum est, sic ut etiam tum acopo vel liquido cerato cyprino articuli perfricentur. Equitare podagricis quoque alienum est. Quibus vero articulorum dolor certis temporibus revertitur, hos ante et curioso victu cavere oportet, ne inutilis materia corpori supersit, et crebriore vomitu; et si quis ex corpore metus, vel alvi ductione uti vel lacte purgari. Quod Erasistratus in podagricis expulit, ne in inferiores partes factus cursus pedes repleret, cum evidens si omni purgatione non superiora tantummodo sed etiam inferiora exinaniri. 32   Ex quocumque autem morbo quis invalescit, si tarde confirmatur, vigilare prima luce debet; nihilo minus in lecto conquiescere; circa tertiam horam leviter unctis manibus corpus permulcere. Deinde delectationis causa, quantum iuvat, ambulare, circumcisa omni negotiosa actione; tum gestari diu, multa frictione uti, loca, caelum, cibos saepe mutare. Ubi triduo quadriduove vinum bibit, uno aut etiam altero die interponere aquam. Per haec enim fiet, ne in vitia tabem inferentia incidat et ut mature vires suas recipiat. Cum ex toto vero convaluerit, periculose vitae genus subito mutabit et inordinate aget. Paulatim ergo debebit omissis his legibus transire, ut arbitrio suo vivat. Dixi de\u00a0iis malis corporis, quibus victus ratio maxime subvenit: nunc transeundum est ad eam medicinae partem, quae magis medicamentis pugnat. His multum antiqui auctores tribuerunt, et Erasistratus et ii, qui se empiricos nominarunt, praecipue tamen Herophilus deductique ab illo viro, adeo ut nullum morbi genus sine his curarent. Multaque etiam de\u00a0facultatibus medicamentorum memoriae prodiderunt, qualia sunt vel Zenonis vel Andriae vel Apolloni, qui Mys cognominatus est. Horum autem usum ex magna parte Asclepiades non sine causa sustulit; et cum omnia fere medicamenta stomachum laedant malique suci sint, ad ipsius victu rationem potius omnem curam suam transtulit. Verum ut illud in plerisque morbis utilius est, sic multa admodum corporibus nostris incidere consuerunt, quae sine medicamentis ad sanitatem pervenire non possunt. Illud ante omnia scire convenit, quod omnes medicinae partes ita innexae sunt, ut ex toto separari non possint sed ab  eo nomen trahant, a\u00a0quo plurimum petunt. Ergo et illa, quae victu curat, aliquando medicamentum adhibet, et illa, quae praecipue medicamentis pugnat, adhibere etiam ratione victus debet, quae multum admodum in omnibus corporis malis proficit. Sed cum omnia medicamenta propria facultates habeant, ac simplicia saepe opitulentur, saepe mixta, non alienum videtur ante proponere et nomina et vires et mixturas eorum (capp.\u00a0I\u2011XXV), qui minor ipse nobis curationes exsequentibus mora sit. 1   Sanguinem supprimunt atramentum sutorium, quod Graeci chalcanthon appellant, chalcities, acacia, et ex aqua Lycium, tus, aloe, cummi, plumbum combustum, porrum, herba sanguinalis; creta vel Cimolia vel figularis, misy; frigida aqua, vinum, acetum; alumen Melinum, squama et ferri et aeris atque huius quoque duae species sunt, alia tantum aeris, alia rubria aeris. 2   Glutinant vulnus murra, tus, cummi, praecipueque acanthinum; psylleum, tragacantha, cardamomon, bulbi, lini semen, nasturcium; ovi album, gluten, icthyocolla; vitis alba, contusae cum testis suis cocleae, mel coctum; spongia vel ex aqua frigida vel ex vino vel ex aceto expressa; ex iisdem lana sucida; si levis plaga est, etiam aranea. Reprimunt alumen et scissile, quod sxito/n vocatur, et liquidum; Melinum, auripigmentum, aerugo, chalcitis, atramentum sutorium. 3   Concoqunt et movent pus nardum, murra, costus, balsamum, galbanum, propolis, sturax, turis et fuligo et cortex, bitumen, pix, sulpur, resina, sebum, adeps, oleum. 4   Aperiunt tamquam ora in corporibus, quod stomun Graece dicitur, cinnamomum, balsamum, panaces; iuncus quadratus, puleium et flos albae violae, bdella, galbanum, resina terebenthina et pinea, propolis, oleum vetus; piper, pyrethrum, chamaepitys, uva taminia; sulpur, alumen, rutae semen. 5   Purgant aerugo, auripigmentum, quod arsenicon a\u00a0Graecis nominatur huic autem et sandaracae in omnia eadem vis, sed validior est squama aeris, pumex; iris, balsamum, sturax, tus, turis cortex, resina et pinea et terebenthina liquida, oenanthe; lacerti stercus, sanguis columbae et palumbi et hirundinis; Hammoniacum, bdellium quod in omnia idem quod Hammoniacum potest, sed valentius est habrotonum, ficus arida, coccum Cnidium, scobis eboris, omphacium, radicula; coagulum, sed maxime leporinum cui eadem quae ceteris coagulis facultas, sed ubique validior est, fel, vitellus crudus, cornu cervinum, gluten taurinum, mel crudum; misy, chalcitis; crocum, uva taminia; habrotonum, spuma argenti, galla, squama aeris, lapis haematites, minium, costum, sulpur, pix cruda; sebum, adeps, oleum; ruta, porrum, lenticula, ervum. 6   Rodunt alumen liquidum, sed magis rotundum,  aerugo, chalcitis, misy, squama aeris, sed magis rubri, aes combustum, sandaraca, minium Sinopicum; galla, balsamum, murra, tus, turis cortex, galbanum, resina terebenthina umida, piper utrumque, sed rotundum magis, cardamomum; auripigmentum, calx, nitrum et spuma eius; apii semen, narcissi radix, omphacium alcyonium, oleum ex amaris nucibus, alium, mel crudum, vinum, lentiscus, squama ferri, fel taurinum, scamonia, uva taminia, cinnamomum, styrax, cicutae semen, omphacium, apii semen, resina, narcissi semen, fel, nuces amarae oleumque earum, atramentum sutorium, chrysocolla, veratrum, cinis. 7   Exedunt corpus acaciae sucus, hebenus, aerugo, squama aeris, chrysocolla, cinis, cinis Cyprius, nitrum, cadmia, spuma argenti, hypocistis, diphryges, sal, auripigmentum, sulpur, cicuta, sandaraca, salamandra, alcyoneum, aeris flos, chalcitis, atramentum sutorium, ochra, calx, acetum, galla, alumen, lac caprifici vel lactucae marinae, quae tithymallos a\u00a0Graecis appellatur, alcyoneum, fel, turis fuligo, spodium, lenticula, mel, oleae folia, marrubium, lapis haematites et Phrygius et Assius et scissilis, misy, vinum, acetum. 8   Adurunt auripigmentum, atramentum sutorium, chalcitis, misy, aerugo, calx, charta combusta, sal, squama aeris, faex combusta, murra, stercus et lacerti et columbae et palumbi et hirundinis, piper, coccum Cnidium, alium, diphryges, lac utrumque, quod proxime capite supra comprehensum est, veratrum et album et nigrum, cantharides, corallium, pyrethrum, tus, salamandra, eruca, sandaraca, uva taminia, chrysocolla, ochra, alumen scissile, ovillum stercus, oenanthe. 9   Eadem fere crustas ulceribus tamquam igne adustis inducunt, sed praecipue chalcitis, utique si cocta est, flos aeris, aerugo, auripigmentum, misy, et id quoque magis coctum. 10   crustas vero has resolvit farina triticea cum ruta vel porro, aut lenticula, cui mellis aliquid adiectum est. 11   ad discutienda vero ea, quae in corporis parte aliqua coierunt, maxime  possunt habrotonum, helenium, amaracus, alba viola, mel, lirium, sampsychus Cyprius, lac, sertula Campana, serpullum, cupressus, cedrus, iris, viola purpurea, narcissus, rosa, crocum, passum, iuncus quadratus, nardum, cinnamomum, casia, Hammoniacum, cera, resina, uva taminia, spuma argenti, styrax, ficus arida, tragoriganus, lini et narcissi semen, bitumen, sordes ex gymnasio, pyrites lapis aut molaris, crudus vitellus, amarae nuces, sulpur. 12   Evocat et educit ladanum, alumen rotundum, hebennus, lini semen, omphacium, fel, chalcitis, bdellium, resina terebenthina et pinea, propolis, ficus arida decocta, stercus columbae, pumex, farina lolii, grossi in aqua cocti, elaterium, lauri bacae, nitrum, sal. 13   Levat id, quod exasperatum est, spodium, hebenus, cummi, ovi album, lac, tragacanthum. 14   Carnem alit et ulcus implet resina pinea, ochra Attice vel Scyrice, cera, buturum. 15   Molliunt aes combustum, terra Eretria, nitrum, papaveris lacrima, Hammoniacum, bdellion, cera, sebum, adeps, oleum, ficus arida, sesamum,  sertula Campana, narcissi et radix et semen, rosae folia, coagulum, vitellus crudus, amarae nuces, medullae omnes, stibi, pix, coclea cocta, cicutae semen, plumbi recrementum  Graeci vocant), panaces, cardamomum, galbanum, resina, uva taminia, styrax, iris, balsamum, sordes ex gymnasio, sulpur, buturum, ruta. 16   Cute purgat mel, sed magis si est cum galla vel ervo vel lenticula vel marrubio vel iride vel ruta vel nitro vel aerugine. 17   Expositis simplicibus facultatibus dicendum est, quemadmodum misceantur, quaeque ex his fiant. Miscentur autem varie, neque huius ullus modus est, cum ex simplicibus alia demantur, alia adiciantur, iisdemque servatis ponderum ratio mutetur. Itaque cum facultatem materia non ita multiplex sit, innumerabilia mixturarum genera sunt: quae conprehendi si possent, tamen esset supervacuum. Nam et idem effectus intra paucas conpositiones sunt, et mutare eas cuilibet cognitis facultatibus facile est. Itaque contentus iis ero, quas accepi velut nobilissimas. In hoc autem volumine eas explicabo, quae vel desiderari in prioribus potuerunt, vel ad eas curationes pertinent, quas protinus hic comprehendam, sic ut tamen quae magis communia sunt, simul iungam: si qua singulis vel etiam parvis adcommodata sunt, in ipso locum differam. Sed et ante sciri volo, in uncia pondus denarium septem  esse, unius deinde denarii pondus dividi a\u00a0me in sex partes, id est sextantes, ut idem in sextante denarii habeam, quod Graeci habent in eo, quem obolon appellant. Id ad nostra pondera relatum paulo plus dimidio scripulo facit. Malagmata vero atque emplastra pastillique, quos trochiscos Graeci vocant, cum plurima eadem habeant, differunt eo, quod malagmata maxime ex odor  eorumque etiam surculis, emplastra pastillique magis ex quibusdam metallicis fiunt; deinde malagmata contusa abunde mollescunt: nam super integram cutem iniciuntur: laboriose vero conteruntur ea, ex quibus emplastra pastillique fiunt, ne laedant vulnera, cum inposita sunt. Inter emplastrum autem et pastillum hoc interest, quod emplastrum utique liquati aliquid accipit, in pastillo tantum arida medica-menta aliquo umore iunguntur. Tum emplastrum hoc modo fit: arida medicamenta per se teruntur, deinde mixtis iis instillatur aut acetum aut si quis alius non pinguis umor accessurus est, et ea rursus ex eo teruntur. Ea vero, quae liquari possunt, ad ignem simul liquantur, et si quid olei misceri debet, tum infunditur. Interdum etiam aridum aliquod ex oleo prius coquitur: ubi facta sunt, quae separatim fieri debuerunt, in unum omnia miscentur. At pastilli haec ratio est: arida medicamenta contrita umore non pingui, ut vino vel aceto, coguntur, et rursus coacta inarescunt, atque ubi utendum est, eiusdem generis umore diluuntur. Tum emplastrum imponitur, pastillus inlinitur, aut alicui molliori, ut cerato, miscetur. 18   His cognitis, primum malagmata subiciam, quae fere non sunt refrigerandi sed calfaciendi causa reperta. Est tamen, quod refrigerare possit, ad calidas podagras aptum, Habet gallae et immaturae et alterius, coriandri seminis, cicutae, lacrimae aridae, cummis, singulorum plenum acetabulum; cerati eloti, quod  Graeci vocant, selibram. Reliqua fere calefaciunt. Sed quaedam digerunt materiam, quaedam extrahunt, quae  vocantur; pleraque certis magis partibus membrorum adcommodata sunt. Si materia extrahenda est, ut in hydropico, in lateris dolore, in incipiente abscessu, in suppurationeque mediocri, aptum est id, quod habet resinae aridae, nitri, Hammoniaci, galbani, singulorum pondo; cerae pondo. Aut in quo haec sunt: aeruginis rasae, turis, singulorum P.\u00a0\u00a0II; Hammoniaci salis P.\u00a0\u00a0VI; squamae aeris, cerae, singulorum P.\u00a0\u00a0VIII; resinae aridae P.\u00a0\u00a0XII; aceti cyathus. Idem praestat cumini farina cum struthio et melle. Si iecur dolet, id in quo est balsami lacrimae P.\u00a0\u00a0XII; costi, cinnamomi, casiae corticis, murrae, croci, iunci rotundi, balsami seminis, iridis Illyricae, cardamomi, amomi, nardi, singulorum P.\u00a0\u00a0XVI.  Quibus adicitur nardum unguentum, donec cerati crassitudo sit. Et huius quidem recentis usus est: si vero servandum est, resinae terebenthinae P.\u00a0\u00a0XVI, cerae P.\u00a0\u00a0X ex vino leni contunduntur, tum eo miscentur. At si lienis torquet, glandis, quam balanon Graeci vocant, cortex et nitrum paribus portionibus contunduntur, respergunturque aceto quam acerrimo. Ubi cerati crassitudinem habet, linteo ante in aqua frigida madefacto inlinitur et sic inponitur, supraque farina hordeacea inicitur: sed manere ibi non amplius sex horis debet, ne lienem consumat; satiusque est id bis aut ter fieri. Commune autem et iocineri et lieni et abscessibus et strumae, parotidibus, articulis, calcibus quoque suppurantibus aut aliter dolentibus, etiam concoctioni ventris Lysias composuit ex his: opopanacis, styracis, galbani, resinae, singulorum P.\u00a0\u00a0II; Hammoniaci, bdelli, cerae, sebi taurini, iridis aridae P.\u00a0\u00a0IIII; cachryos acetabulo, piperis granis XL; quae contrita irino unguento temperantur. Ad laterum autem dolores compositio est Apollophanis, in qua sunt resinae terebenthinae, turis fuliginis, singulorum P.\u00a0\u00a0IIII; bdelli, Hammoniaci, iridis, sebi vitulini aut caprini a\u00a0renibus, visci, singulorum P.\u00a0\u00a0IIII. Haec autem eadem omnem dolorem levant, dura emolliunt, mediocriter calfaciunt. A\u00a0idem latus Andreae quoque malagma est, quod etiam resolvit, educit umorem, pus maturat,  ubi id maturum est, cutem rumpit, ad cicatricem perducit. Prodest impositum minutis maioribusque abscessibus, item articulis ideoque et coxis et pedibus dolentibus: item, si quid in corpore conlisum est, reficit; praecordia quoque dura at inflata emollit, ossa extrahit, ad omnia denique valet, quae adiuvare calor potest. Id habet cerae P.\u00a0\u00a0I; visci, sycamini, quam alias sycomorum vocant, lacrimae, singulorum P.\u00a0\u00a0I; piperis et rotundi et longi, Hammoniaci thymiamatis, bdelli, iridis Illyricae, cardamomi, amomi, xylobalsami, turis masculi, murrae, resinae aridae, singulorum P.\u00a0\u00a0Z; pyrethri, cocci Cnidi, spumae nitri, salis Hammoniaci, aristolociae Creticae, radicis ex cucumere agresti, resinae terebenthinae liquidae, singulorum P.\u00a0\u00a0XX. Quibus adicitur unguenti irini, quantum satis est ad ea mollienda atque cogenda. Praecipuum vero est ad resolvenda, quae astricta sunt, mollienda, quae dura sunt, digerenda, quae coeunt, id, quod ad Polyarchum auctorem refertur. Habet iunci quadrati, cardamomi, turis fuliginis, amomi, cerae, resinae liquidae pares portiones. Aliud ad eadem nilei: croci magmatis, quod quasi recrementum eius est, P.\u00a0\u00a0IIII; Hammoniaci thymiamatis, cerae, singulorum P.\u00a0\u00a0XX. Ex quibus duo priora ex aceto teruntur, cera cum rosa liquatur, et tum omnia iunguntur. Proprie etiam dura emollit id, quod Moschi esse dicitur. Habet galbani unciam; turis fuliginis P.\u00a0=; cerae, Hammoniaci thymiamatis trientes; picis aridae P.\u00a0II; aceti heminas tres. Fertur etiam ad digerenda, quae coeunt, sub auctore Medio, quod habet cerae P.\u00a0=; panacis P.\u00a0S.; squamae aeris, aluminis rotundi, item scissilis, singulorum P.\u00a0I; plumbi combusti P.\u00a0IS. Ad eadem Pantaenus utebatur calcis P.\u00a0S.; sinapis contriti, item faeni Graeci, aluminis, singulorum P.\u00a0I; sebi bubuli P.\u00a0IIS. Ad strumam multa malagmata invenio. Credo qum, quo peius id malum est minusque facile discutitur, eo plura esse temptata, quae in personis varie responderunt.\u2014 Andrias auctor est, ut haec misceantur: urticae seminis P.\u00a0\u00a0I; piperis rotundi, bdelli, galbani, Hammoniaci thymiamatis, resinae liquidae, cerae, pyrethri, piperis longi, lactucae marinae seminis, sulpuris ignem non experti, quod apyron vocatur, pares portiones. Hoc autem quod Niconis est: faecis aridae aceti, spumae nitri, salis Hammoniaci, sinapis, cardamomi, radicis ex cucumere silvestri, resinae, singulorum P.\u00a0\u00a0VIII; quae ex leni vino contunduntur. Expeditius ad idem fit, quod habet visci, simini stercoris, resinae, sulpuris ignem non experti pares portiones; et in quo est sulpuris P.\u00a0\u00a0I, lapidis quem pyriten vocant P.\u00a0\u00a0IIII, cumini acetabulum. Item in quo est lapidis eiusdem pars una, sulpuris duae partes, resinae terebenthinae partes tres. Arabis autem cuiusdam est ad strumam et orientis tubercula, quae phymata vocantur, quod haec digerit. Habet murrae, salis Hammoniaci, turis, resinae et liquidae et aridae, croci magmatis, cerae,  singulorum P.\u00a0\u00a0I; lapidis eius quem pyriten vocant P.\u00a0\u00a0IIII; quibus quidam adiciunt sulpuris P.\u00a0II. Est etiam proficiens in struma et in iis tuberibus, quae difficiliter concocuntur, et in iis, quae carcinode vocantur, quod ex his constat: sulpuris P.\u00a0\u00a0II; nitri P.\u00a0\u00a0IIII, murrae P.\u00a0\u00a0Vi, fuliginis turis P.\u00a0zzz, salis Hammoniaci P.\u00a0=, cerae P.\u00a0I. Protarchus autem ad parotidas eaque tubercula, quae melicerides favi vel phymata nominantur, item mala ulcera pumicis, resinae pineae liquidae, turis fuliginis, spumae nitri, iridis, singulorum P.\u00a0\u00a0VIII cum cerae P.\u00a0\u00a0VIIII miscebat, hisque olei cyathum et dimidium adiciebat. At adversus panum, .\u00a0.\u00a0. tum primum orientem, quod phygetron Graeci vocant, et omne tuberculum, quod phyma nominatur, miscetur ocra quae Attice nominatur cum duabus partibus similae, hisque cum tunduntur subinde mel instillatur, donec malagmatis crassitudo sit. Discutit etiam omne tuberculum, quod phyma vocatur, id quod habet calcis, nitri spumae, piperis rotundi, singulorum P.\u00a0\u00a0I; galbani P.\u00a0\u00a0II; salis P.\u00a0\u00a0IIII, quae excipiuntur cerato ex rosa facto. Supprimitque omne quod abscedit id, in quo est galbani, fabae fresae, singulorum P.\u00a0\u00a0I; murrae, turis, ex radice capparis corticis, singulorum P.\u00a0\u00a0IIII. Satisque omni abscedentia digerit murex combustus et bene contritus aceto subinde adiecto. At si satis sanguis subit, recte imponitur quod adversus phymata quoque potest. Constat ex his: bdellis, styracis, Hammoniaci, galbani, resinae aridae et liquidae pineae, item ex lentisco, turis, iridis, singulorum P.\u00a0\u00a0II. Carcinode vero phymata commode his leniuntur: galbani, visci, Hammoniaci, resinae terebenthinae, \u2020 in, singulorum P.\u00a0\u00a0I; sebi taurini P.\u00a0S.; faecis combustae quam maxima portione, dum id siccius non faciat quam esse malagma oportet. Quod si facie contusa livor subcruentus est, haec compositio nocte et die imposita tollit: aristolochiae, Hammoniaci thymiamatis, galbani, resinae aridae et ex lentisco liquidae, turis masculi, iridis Illuricae, cerae, singulorum P.\u00a0\u00a0IIII. Idem faba quoque imposita proficit. Sunt etiam quaedam malagmata, quae anastomotica Graeci vocant, quoniam aperiendi vim habent. Quale est, quod ex his constat: piperis longi, spumae nitri, singulorum P.\u00a0\u00a0II; erysimi P.\u00a0\u00a0IIII, quae cum melle miscentur. Idoneaque etiam strumae aperiendae sunt. Eius generis est .\u00a0.\u00a0. vehementiusque ex his est id, quod habet calcis P.\u00a0\u00a0IIII; piperis grana VI; nitri, cerae, singulorum P.\u00a0\u00a0XII; mellis P.\u00a0=; olei heminam. Niconis quoque est quod resolvit, aperit, purgat. Habet alcyoneum, sulpur, nitrum, pumicem paribus portionibus, quibus tantum picis et cerae adicitur, ut fiat cerati crassitudo. Ad spissa autem Aristogenis fit ex his: sulpuris P.\u00a0\u00a0I; resinae terebenthinae, nitri spumae, et ex scilla partis interioris, plumbi eloti, singulorum P.\u00a0\u00a0II; turis fuliginis P.\u00a0\u00a0VIII; ficus aridae quam pinguissimae, sebi taurini, singulorum P.\u00a0\u00a0VIII; cerae P.\u00a0\u00a0XII; iridis Macedonicae P.\u00a0\u00a0VI; sesami fricti acetabulum. Maximeque nervis et articulis malagma convenit. Igitur Euthyclei est ad articulos, et ad omnem dolorem et ad vesicae, et ad recenti cicactrice contractos articulos, quas ancylas Graeci nominant, quod habet: fuliginis turis acetabulum; resinae tantundem; galbani sine surculis sescunciam; Hammoniaci, bdelli .\u00a0.\u00a0. P.\u00a0\u00a0III .\u00a0.\u00a0. singulorum P.\u00a0=; cerae P.\u00a0S. Ad eosdem digitos iridis, Hammoniaci, galbani, nitri, singulorum P.\u00a0\u00a0XIIII; resinae liquidae P.\u00a0\u00a0VI; cerae P.\u00a0\u00a0XVI. Ad dolores articulorum Sosagorae: plumbi combusti, papaveris lacrimae, corticis hyoscyami, styracis, peucedani, sebi, resinae, ceae, pares portiones. Chrysippi: resinae liquidae, sandaracae, piperis, singulorum P.\u00a0\u00a0XII; quibus cerae paulum adicitur. Clesiphontis: cerae Creticae, resinae terebenthinae, nitri quam ruberrumi, singulorum P.\u00a0S., olei cyathi  tres. Sed id nitrum ante per triduum instillata aqua teritur, et cum sextario eius incoquitur, donec omnis umor consumatur. Potest vero ea compositio etiam ad parotidas, phymata, strumam omnemque coitum umoris emolliendum. Ad articulos fici quoque aridi partem nepetae mixtam vel uvam taminiam sine seminibus cum puleio recte aliquis imponit. Eadem podagrae praesidio sunt. Sed ad eam fit Aristonis quoque, quod habet: nardi, cinnamomi, casiae, chamaeleontis, iunci rotundi, singulorum P.\u00a0\u00a0VIII; sebi caprini ex irino liquati P.\u00a0\u00a0XX. iridis P.\u00a0\u00a0I, quae in aceto quam acerrimo iacere per XX dies debet. Idem autem etiam recentia phymata doloresque omnes discutit. At Theoxenus ad pedum dolores sebi a\u00a0renibus partem tertiam, salis partes duas miscebat, hisque membranulam inlitam imponebat, tum signum iniciebat Hammoniacum thymiama in aceto liquatum. At Numerinus podagram ceterosque articulos induratos hoc molliebat: habrotoni, rosae aridae, papaveris lacrimae, singulorum P.\u00a0\u00a0III; resinae terebenthinae P.\u00a0\u00a0IIII; turis, spumae nitri, singulorum P.\u00a0\u00a0VIII; iridis, aristolochiae, singulorum P.\u00a0\u00a0XII; cerae P.\u00a0III; quibus adicitur cedri cyathus\u00a0I, olei laurei cyathi\u00a0III, olei acerbi sextarius. Si quando autem in articulis callus increvit, Dexius docuit inponere calcis P.\u00a0\u00a0IIII; cerussae P.\u00a0VIII; resinae pineae P.\u00a0\u00a0XX; piperis grana XXX; cerae P.\u00a0=; quibus, dum contunduntur, hemina vini lenis instillatur. 19   Ex emplastris autem nulla maiorem usum praestant, quam quae cruentis protinus vulneribus iniciuntur: enhaema Graeci vocant. Haec enim reprimunt inflammationem, nisi magna vis eam concitat, atque illius quoque impetum minuunt; tum glutinant vulnera, quae id patiuntur, cicatricem isdem inducunt. Constant autem ex medicamentis non pinguibus, ideoque alipene nominantur. Optimum ex his est quod barbarum vocatur. Habet aeruginis rasae P.\u00a0\u00a0III; spumae argenti P.\u00a0\u00a0XX; aluminis, picis aridae, resinae pineae aridae, singulorum P.\u00a0\u00a0I; quibus adiciuntur olei et aceti singulae heminae. Alterum ad idem, quod Coacon vocant, habet spumae argenti P.\u00a0\u00a0C; resinae aridae tantundem: sed spuma prius ex tribus olei heminis coquitur. His duobus emplastris color niger est, qui fere talis fit ex pice atque resina: at ex bitumine nigerrimus, ex aerugine aut aeris squama viridis, ex minio ruber, ex cerussa albus. Paucae admodum compositiones sunt, in quibus aliquid mixturae varietas novat. Ergo id quoque nigrum est, quod basilicon nominatur. Habet panacis P.\u00a0\u00a0I; galbani P.\u00a0\u00a0II; picis et resinae singulorum P.\u00a0\u00a0X; olei dimidium cyathum. At, quia perviride est, zmaragdinum appellatur in quo sunt: resinae pineae P.\u00a0\u00a0III; cerae P.\u00a0\u00a0I; aeruginis P.\u00a0S.; turis fuliginis P.\u00a0=; olei tantundem; aceti, quo fuligo et aerugo in unum cogantur. Est etiam coloris fere rufi, quod celeriter ad cicatricem vulnera perducere videtur. Habet turis P.\u00a0\u00a0I; resinae P.\u00a0\u00a0II; squamae aeris P.\u00a0\u00a0IIII; spumae argenti P.\u00a0\u00a0XX; cerae P.\u00a0\u00a0C, olei heminam. Praeterea est quam  a\u00a0glutinando vocant. Constat ex his: bituminis, aluminis scissilis P.\u00a0\u00a0IIII; spumae argenti P.\u00a0\u00a0XL; olei veteris hemina. Praeterea sunt quaedam generis eiusdem, quae quia capitibus fractis maxime conveniunt, cephalica a\u00a0Graecis nominantur. Philotae compositio habet: terrae Eretriae, chalcitidis, singulorum P.\u00a0\u00a0IIII; murrae, aeris combusti, singulorum P.\u00a0\u00a0X; icthyocollae singulorum P.\u00a0\u00a0VI; aeruginis rasae, aluminis rotundi, misy crudi, aristolochiae, singulorum P.\u00a0\u00a0VIII; squamae aeris P.\u00a0\u00a0X; turis masculi P.\u00a0\u00a0II; cerae P.\u00a0I; rosae et olei acerbi ternos cyathos; aceti quantum satis est, dum arida ex eo conteruntur. Aliud ad idem viride: aeris combusti, squamae aeris, murrae, icthyocollae, singulorum P.\u00a0\u00a0VI; misy crudi, aeruginis rasae, aristolochiae, aluminis rotundi, singulorum P.\u00a0\u00a0VIII; cerae P.\u00a0\u00a0I, olei hemina, aceti quod satis sit. Puri autem movendo non aliud melius quam quod expeditissimum est: tetrapharmacon a\u00a0Graecis nominatur. Habet pares portiones cerae, picis, resinae, sebi taurini, si id non est, vitulini. Alterum ad idem enneapharmacum nominatur quod magis purgat. Constat ex novem rebus: cera, melle, sebo, resina, murra, rosa, medulla vel cervina  vel vitulina vel bubula, oesypo, buturo. Quorum ipsorum quoque pondera paria miscentur. Sunt autem quaedam emplastra, quibus utriusque rei facultas est, quae si .\u00a0.\u00a0. singula habenda sunt, meliora sunt: sed in copia reicienda sunt, iis potius adhibitis, quae proprie id, quod eo tempore opus est, consecuntur. Exempli causa duo proponam. Est igitur ad vulnera Attalium, quod habet: squamae aeris P.\u00a0\u00a0XVI; turis fuliginis P.\u00a0\u00a0XV; Hammoniaci tantundem; resinae terebenthinae liquidae P.\u00a0\u00a0XXV; sebi taurini tantundem; aceti heminas tres, olei sextarium. At inter ea, quae fracto capiti accommodantur, habent quidam id, quod ad auctorem Iudaeum refertur. Constat ex his: salis P.\u00a0\u00a0IIII; squamae aeris rubri, aeris combusti, singulorum P.\u00a0\u00a0XII; Hammoniaci thymiamatis, turis fuliginis, resinae aridae, singulorum P.\u00a0\u00a0XVI; resinae Colophoniacae, cerae, sebi vitulini curati, singulorum P.\u00a0\u00a0XX; aceti sesquicyatho, olei minus cyatho. teqerapeume/na Graeci appellant, quae curata vocant, cum ex sebo puto omnes membranulae diligenter exemptae sunt ex alio medicamento. Sunt etiam quaedam emplastra nobilia ad extrahendum. Quae ipsa quoque  nominantur; quale est quod, quia lauri bacas habet, dia daphnidon appellatur. In eo est resinae terebenthinae  P.\u00a0\u00a0X; nitri, cerae, picis aridae, bacarum lauri, singulorum P.\u00a0\u00a0XX; olei paulum. Quotiens autem bacam aut nucem aut simile aliquid posuero, scire oportebit, antequam expendatur, ei summam pelliculam esse demendam. Aliud eodem nomine, quod puri quoque movendo est: sebi vitulini, Hammoniaci thymiamatis, picis, cerae, nitro, bacarum lauri, resinae aridae, aristolochiae, pyrethri pares portiones. Praeter has est Philocratis, quod habet: salis Hammoniaci P.\u00a0\u00a0VII; aristolochiae P.\u00a0\u00a0VIII; cerae, resinae terebenthinae, fuliginis turis, singulorum P.\u00a0\u00a0XV; spumae argenti P.\u00a0\u00a0XXXII, quibus, ut pus quoque moveant, iridis P.\u00a0\u00a0IIII et galbani P.\u00a0\u00a0VI adiciuntur. Optimum tamen ad extrahendum est id, quod a\u00a0similitudine sordium rhypodes Graeci appellant. Habet murrae, croci, iridis, propolis, bdelli, capitulorum Punici mali, aluminis et scissilis et rotundi, misy, chalcitis, atramenti sutorii cocti, panacis, salis Hammoniaci, visci, singulorum P.\u00a0\u00a0IIII; aristolochiae P.\u00a0\u00a0VIII; squamae aeris P.\u00a0\u00a0XVI; resinae terebenthinae P.\u00a0\u00a0LXXV; cerae et sebi vel taurini vel hircini, singulorum P.\u00a0\u00a0C. Hecataeo quoque auctore emplastrum generis eiusdem fit ex his: galbani P.\u00a0\u00a0II; fuliginis turis P.\u00a0\u00a0IIII; picis P.\u00a0\u00a0VI; cerae et resinae terebenthinae singulorum P.\u00a0\u00a0VIII; quibus paululum irini unguenti miscetur. Valensque ad idem emplastrum viride Alexandrinum est. Habet aluminis scissilis P.\u00a0\u00a0VIII; salis Hammoniaci P.\u00a0\u00a0VIII =; squamae aeris P.\u00a0\u00a0XVI; murrae, turis, singulorum P.\u00a0\u00a0XVIII; cerae P.\u00a0\u00a0CL; resinae Colophoniacae aut pineae P.\u00a0\u00a0CC; olei heminam, aceti sextarium. Quaedam autem sunt emplastra exedentia, quae septa Graeci vocant; quale est id, quod habet resinae terebenthinae, fuliginis turis, singulorum P.\u00a0=; squamae aeris P.\u00a0\u00a0I; ladani P.\u00a0\u00a0II; aluminis tantundem; spumae argenti singulorum P.\u00a0\u00a0IIII. Exest etiam vehementer corpus atque ossa quoque resolvit et supercrescentem carnem coercet id, quod habet spumae argenti, squamae aeris uncias singulas; nitri ignem non experti, lapidis Assii, aristolochiae P.\u00a0sextantes; cerae, resinae terebenthinae, turis, olei veteris, atramenti sutorii, salis Hammoniaci P.\u00a0S.; aeruginis rasae P.\u00a0bessem; aceti scilliti heminam; vini Aminaei tantundem. Sunt etiam adversus morsus quaedam adcommodata, quale est Diogeni nigrum, quod habet: bituminis, cerae, resinae pineae aridae, singulorum P.\u00a0\u00a0XX; spumae argenti P.\u00a0\u00a0C; olei sextarium. Aut in quo sunt squamae aeris P.\u00a0\u00a0IIII; cerussa et aeruginis rassae, singulorum P.\u00a0\u00a0VIII; Hammoniaci P.\u00a0\u00a0XII; cerae, resinae pineae, singulorum P.\u00a0\u00a0XXV; spumae argenti P.\u00a0\u00a0C; olei sextarium. Aut in quo sunt squamae aeris P.\u00a0\u00a0XIIII; galbani P.\u00a0\u00a0VI; cerussae et aeruginis rasae, singulorum P.\u00a0\u00a0VIII; Hammoniaci P.\u00a0\u00a0XII; cerae, resinae pineae, singulorum P.\u00a0\u00a0XXXV .\u00a0.\u00a0. spuma argenti concoquitur. Rubrum quoque emplastrum, quod Ephesium vocatur, huc aptum est. Habet resinae terebenthinae P.\u00a0\u00a0II; galbani P.\u00a0\u00a0IIII; minii Sinopici P.\u00a0\u00a0VI; turis fuliginis P.\u00a0\u00a0VI; cerae P.\u00a0\u00a0VIII; spumae argenti P.\u00a0\u00a0XXXVI; olei veteris heminam. Item id, quod ex his constat: squamae aeris, turis fuliginis, singulorum P.\u00a0\u00a0IIII; galbani P.\u00a0\u00a0VI; salis Hammoniaci P.\u00a0\u00a0XII =; cerae P.\u00a0\u00a0XXV; olei tribus heminis. Haec autem aliis quoque recentioribus vulneribus recte imponuntur. Sunt etiam alba lenia (leuca Graeci vocant) fere non gravibus vulneribus accommodata, praecipueque senilibus. Quale est quod habet: cerussae P.\u00a0zorkZZZ XXXII; sebi vitulini curati et cerae, singulorum P.\u00a0\u00a0XLVIII; olei heminas tres; ex quibus ea cerussa coquitur. Aliud quod habet cerussae P.\u00a0\u00a0XX; cerae P.\u00a0\u00a0XXXV, olei heminam, aquae sextarium. Quae quotiens adiciuntur cerussae bl spumae argenti, scire licet illa ex his coquenda esse. Est autem ea percandida compositio quae supra posita est, ideoque elephantine nominatur. Lenia quoque quaedam emplastra sunt, quas liparas fere Graeci nominant; ut id, quod habet mini P.\u00a0\u00a0IIII; spumae argenti P.\u00a0\u00a0XXV; cerae et adipis suillae, singulorum P.\u00a0\u00a0XXXVI; vitellos quattuor. Alia compositio generis eiusdem: cerae, resinae terebenthinae, singulorum P.\u00a0\u00a0VI; cerussae P.\u00a0\u00a0VIII; spumae argenti, plumbi recrementi Graeci vocant), singulorum P.\u00a0\u00a0XX; cicini olei et murtei singulorum heminae. Tertia, quae ad auctorem Archagathum refertur; misy cocti, aeris combusti, singulorum P.\u00a0\u00a0IIII; cerussae coctae P.\u00a0\u00a0VIII; resinae terebenthinae P.\u00a0\u00a0X; spumae argenti P.\u00a0\u00a0VI. Etiamnum generis eiusdem: spumae argenti, cerae, adipis suillae, singulorum P.\u00a0\u00a0XXVII; vitelli cocti IIII; rosae hemina. Aut: cerati ex oleo myrteo facti partes tres; adipis suillae pars quarta; paulum ex plumbi recremento. Aut: spumae argenti selibra, ex olei hemina et aquae marinae altera cocta, donec bullire desierit, cui paulum cerae sit adiectum. Aut: pares portiones cerae, sebi, stibis, spumae argenti, cerussae. 20   Pastilli quoque facultates diversas habent. Sunt enim ad recentia vulnera glutinanda sanandaque apti; qualis est qui habet chalcitis, misy, spumae nitri, floris aeris, gallae, aluminis scissilis modice cocti, singulorum P.\u00a0\u00a0I; aeris combusti, capitulorum mali Punici, singulorum P.\u00a0\u00a0III. Hunc oportet diluere aceto, ac sic, ubi vulnus glutinandum est, commodius est cerato miscere, sic ut illius VIII partes, nona huius sit. Alius ad idem constat ex his: bituminis, aluminis scissilis, singulorum P.\u00a0\u00a0I; aeris combusti P.\u00a0\u00a0IIII; spumae argenti P.\u00a0\u00a0XI; olei sextario. Sed longe Polyidi celeberrimus est, sphragis autem nominatur; qui habet aluminis scissilis P.\u00a0\u00a0I =; atramenti sutorii P.\u00a0\u00a0II; murrae P.\u00a0\u00a0V; aloes tantundem; capitulorum Punici mali, fellis taurini, singulorum P.\u00a0\u00a0VI; quae contrita vino austero excipiuntur. Ad ulcera sordida et nigritiem in auribus, naribus, obscenis partibus, inflammationesque eorum: chrysocollae P.\u00a0\u00a0I; atramenti sutori, aluminis scissilis,  singulorum P.\u00a0\u00a0II; halicaccabi corticis P.\u00a0\u00a0IIII; mini P.\u00a0\u00a0VI; spumae argenti P.\u00a0\u00a0XII; cerussae P.\u00a0\u00a0XVI; quae ex aceto et coguntur et, ubi utendum est, diluuntur. Andronis vero est ad uvam inflammatam, ad naturalia sordida, etiam cancro laborantia: gallae, atramenti sutorii, murrae, singulorum P.\u00a0\u00a0I; aristolochiae, aluminis scissilis, singulorum P.\u00a0\u00a0II; capitulorum Punici mali P.\u00a0\u00a0XXV; ex passo coacta, et cum usus exigit, aceto vel vino diluta, prout valentius aut lenius vitium est, cui medendum est. Proprie autem ad ani fissa, vel ora venarum fundentia sanguinem, vel cancrum: aeruginis P.\u00a0\u00a0II; murrae P.\u00a0\u00a0IIII; cummis P.\u00a0\u00a0VIII; turis P.\u00a0\u00a0XII; stibis, lacrimae papaveris, acaciae, singulorum P.\u00a0\u00a0XVI. Quae ex vino et teruntur et in ipso usu deliquantur. Expellere autem ex vesica cum urina calculum videtur haec compositio: casiae, croci, murrae, costi, nardi, cinnamomi, dulcis radicis, balsami, hyperici pares portiones conteruntur, deinde vinum lene instillatur, et pastilli fiunt, qui singuli habeant P.\u00a0\u00a0=, hique singuli cotidie mane ieiuno dantur. 21   Haec tria compositionum genera id est, quae in malagmatibus, pastillis emplastrisque sunt, maximum praecipueque varium usum praestant. Sed alia quoque utilia sunt, ut ea, quae feminis subiciuntur: pessos Graeci vocant. Eorum haec proprietas est: medicamenta composita molli lana excipiuntur, ,eaque lana naturalibus conditur. Ad sanguinem autem evocandum Cauneis duabus adicitur nitri P.\u00a0S =; aut alii semen conteritur, adicitur murrae paululum, et unguento Susino miscetur; aut cucumeris silvestris pars interior ex lacte muliebri diluitur. Ad vulvam mollienda ovi vitellus et foenum Graecum et rosa et crocum temperantur. Aut elateri P.\u00a0\u00a0=; salis tantundem; uvae taminiae P.\u00a0\u00a0VI melle excipiuntur. Aut Boetho auctore croci, resinae terebenthinae, singulorum P.\u00a0\u00a0IIII; murrae P.\u00a0\u00a0= =; rosae P.\u00a0\u00a0I; sebi vitulini P.\u00a0\u00a0I =; cerae P.\u00a0\u00a0II miscentur. Optuma autem adversus inflammationes vulvae Numenii compositio est, quae habet: croci P.\u00a0\u00a0= -; cerae P.\u00a0\u00a0I; buturi P.\u00a0\u00a0VIII; adipis anserini P.\u00a0\u00a0XII; vitellos coctos duos, rosae minus cyatho. Si vero infans intus decessit, quo facilius eiciatur, maliciorum ex aqua terendum eoque utendum est. Si concidere vitio locorum mulier solet, cocleae cum testis suis comburendae conterendaeque, deinde his mel adiciendum est. Si non comprehendit, adeps leonina ex rosa mollienda est. 22   Quaedam autem mixturae medicamentorum sunt, quibus aridis neque coactis utimur, sic ut inspergamus, aut cum aliquo liquido mixta inlinamus. Quale est ad carnem supercrescentem exedendam, quod habet: squamae aeris, fuliginis turis, singulorum P.\u00a0\u00a0I; aeruginis P.\u00a0\u00a0II. Haec qum eadem cum melle purgant ulcera, cum cera inplent.  Misy quoque et galla, si paribus portionibus misceantur, corpus consumunt; eaque vel arida inspergere licet vel excepta cadmina inlinere. Putrem vero carnem continet neque ultra serpe patitur et leniter exest mel vel cum lenticula vel cum marrubio vel cum oleae foliis ante ex vino decoctis. Item sertula Campana in mulso cocta, deinde contrita; aut calx cum cerato; aut amarae nuces cum alio, sic ut huius pars tertia sit, paulumque his croci adiciatur. Aut quod habet spumae argenti P.\u00a0\u00a0VI; cornu bubuli combusti P.\u00a0\u00a0XII; olei murtei et vini cyathos ternos. Aut quod ex his constat: floris Punici mali, atramenti sutorii, aloes, singulorum P.\u00a0\u00a0II; aluminis scissilis, turis, singulorum P.\u00a0\u00a0IIII; gallae P.\u00a0\u00a0VIII; aristolochiae P.\u00a0\u00a0X. Vehementius idem facit etiam adurendo auripigmentum cum chalcitide et aut nitro aut calce aut charta combusta: item sal cum aceto. Vel ea compositio, quae habet: chalcitidis, capitulorum Punici mali, aloes, singulorum P.\u00a0\u00a0II; aluminis scissilis, turis, singulorum P.\u00a0\u00a0IIII; gallae P.\u00a0\u00a0VIII; aristolochiae P.\u00a0\u00a0X; mellis quantum satis sit ad ea cogenda. Vel cantharidum P.\u00a0\u00a0I; sulpuris P.\u00a0\u00a0I; lolii P.\u00a0\u00a0III; quibus adicitur picis liquidae quantum satis est ad iungendum. Vel chalcitis quoque cum resina et ruta mixta; aut cum eadem resina diphryges; aut uva taminia cum pice liquida. Idem vero possunt et faecis vini combustae et calcis et nitri pares portiones; vel aluminis scissilis P.\u00a0\u00a0= =; turis, sandaracae, nitri, singulorum P.\u00a0\u00a0I; gallae P.\u00a0\u00a0VIII; aristolochia P.\u00a0\u00a0X; mellatque quantum satis sit. Est etiam Herae compositio, quae habet murrae, chalcitidis, singulorum P.\u00a0\u00a0II; aloes, turis, aluminis scissilis, singulorum P.\u00a0\u00a0IIII; aristolochiae, gallae inmaturae, singulorum P.\u00a0\u00a0VIII; malicori contriti P.\u00a0\u00a0X. Est Iudaei, in qua sunt calcis partes duae; nitri quam ruberrumi pars tertia, quae urina inpuberis pueri coguntur, donec strigmenti crassitudo sit. Sed subinde is locus, cui id inlinitur, madefaciendus est. At Iollas chartae combustae, sandaracae, singulorum P.\u00a0\u00a0I; calcis P.\u00a0\u00a0II; auripigmenti tantundem miscebat. Si vero ex membrana, quae super cerebrum est, profluit sanguis, vitellus combustus et contritus inspergi debet: si alio loco sanguinis profluvium est, auripigmenti, squamae aeris, singulorum P.\u00a0\u00a0I; sandaracae P.\u00a0\u00a0II; marmoris cocti P.\u00a0\u00a0IIII inspergi debet. Eadem cancro quoque obsistunt. Ad inducendam cicatricem: squamae aeris, turis fuliginis, singulorum P.\u00a0\u00a0II; calcis P.\u00a0\u00a0IIII. Eadem increscentem quoque carnem coercent. Timaeus autem ad ignem sacrum, ad cancrum his utebatur: murrae P.\u00a0\u00a0II: turis, atramenti sutori, singulorum P.\u00a0\u00a0III; sandaracae, auripigmenti, squamae aeris, singulorum P.\u00a0\u00a0IIII; gallae P.\u00a0\u00a0VI; cerussae combustae P.\u00a0\u00a0VIII. Ea vel arida inspersa vel melle excepta idem praestant. Sternumenta vero vel albo veratro vel struthio coiecto in nares excitantur, vel his mixtis: piperis, veratri albi, singulorum P.\u00a0\u00a0=; castorei P.\u00a0\u00a0yyy; spumae nitri P.\u00a0\u00a0I; struthi P.\u00a0\u00a0IIII. Gargarizationes autem aut levandi causa fiunt aut  reprimendi aut evocandi. Levant lac, cremor vel tisanae vel furfurum: reprimit aqua, in qua vel lenticula vel rosa vel rubus vel Cotoneum malum vel palmulae decoctae sunt. Evocant sinapi, piper. 23   Antidota raro sed praecipue interdum necessaria sunt, quia gravissimis casibus opitulantur. Ea recte quidem dantur conlisis corporibus, vel per ictus, vel ubi ex alto deciderunt, vel in viscerum, laterum, faucium, interiorumque partium doloribus. Maxime autem desideranda sunt adversus venena, vel per morsus vel per cibos aut potiones nostris corporibus inserta. Unum est, quod habet lacrimae papaveris P.\u00a0\u00a0=; acori, malabathri P.\u00a0\u00a0V; iridis Illyricae, cummi, singulorum P.\u00a0\u00a0II; anesi P.\u00a0\u00a0III; nardi Gallici, foliorum rosae aridorum, cardamomi, singulorum P.\u00a0\u00a0IIII; petroselini P.\u00a0\u00a0IIII = (vel folii P.\u00a0\u00a0V); casiae nigrae, silis, bdelli, balsami seminis, piperis albi, singulorum P.\u00a0\u00a0V =; styracis P.\u00a0\u00a0V - murrae, opopanacis, nardi Syri, turis masculi, hypocistidis suci, singulorum P.\u00a0\u00a0VI; castorei P.\u00a0\u00a0VI; costi, piperis albi, galbani, resinae terebenthinae, dulcis radicis P.\u00a0\u00a0VIII = -; quae vel melle vel passo excipiuntur. Alterum, quod Zopyrus regi Ptolemaeo dicitur composuisse atque ambrosian nominasse, ex his constat: costi, turis masculi, singulorum P.\u00a0\u00a0= =; piperis albi P.\u00a0\u00a0= -; floris iunci rotundi P.\u00a0\u00a0II;  cinnamomi P.\u00a0\u00a0III; casiae nigrae P.\u00a0\u00a0IIII; croci Cilici P.\u00a0\u00a0IIII = -; murrae, quam stacten nominant, P.\u00a0\u00a0V; nardi Indidi P.\u00a0\u00a0V = -. Quae singula contrita melle cocto excipiuntur; deinde ubi utendum est, id quod Aegyptiae fabae magnitudinem impleat, in potione vini diluitur. Nobilissimum autem est Mithridatis, quod cottidie sumendo rex ille dicitur adversus venenorum pericula tutum corpus suum reddidisse. In quo haec sunt: costi P.\u00a0\u00a0= = -; acroi P.\u00a0\u00a0V; hyperici, cummi, sagapeni, acaciae suci, iridis Illyricae, cardamomi, singulorum P.\u00a0\u00a0II; anesi P.\u00a0\u00a0III; nardi Gallici, gentianae eradj, aridorum rosae foliorum, singulorum P.\u00a0\u00a0IIII; papaveris lacrimae, petroselini, singulorum P.\u00a0\u00a0IIII = -; casiae, silis, lolii, piperis longi, singulorum P.\u00a0\u00a0V =; styracis P.\u00a0\u00a0V = -; castorei, turis, hypocistidis suci, murrae, opopanacis, floris iunci rotundi, resinae terebenthinae, galbani, dauci Cretici seminis, singulorum P.\u00a0\u00a0VI =; nardi, opobalsami, singulorum P.\u00a0\u00a0VI = -; thlaspis P.\u00a0\u00a0VI = -; radicis Ponticae P.\u00a0\u00a0VII; croci, zingiberis, cinnamomi, singulorum P.\u00a0\u00a0VII = -. Haec contrita melle excipiuntur, et adversus venenum, quod magnitudinem nucis Graecae impleat, ex vino datur. In ceteris autem adfectibus corporis pro modo eorum vel quod Aegyptiae fabae vel quod ervi magnitudinem impleat, satis est. 24   Acopa quoque utilia nervis sunt. Quale est, quod habet floris iunci rotundi P.\u00a0\u00a0II = =; costi, iunci quadrati, lauri bacarum, Hammoniaci, cardamomi, singulorum P.\u00a0\u00a0IIII = -; murrae, aeris combusti, singulorum P.\u00a0\u00a0VII; iridis Illyricae, cerae, singulorum P.\u00a0\u00a0XIIII; Alexandrini calami,  iunci rotundi, aspalathi, xylobalsami, singulorum P.\u00a0\u00a0XXVIII; sebi P.\u00a0\u00a0I; unguenti irini cyathum. Alterum, quod euodes vocant, hoc modo fit: cerae P.\u00a0= -; olei tantundem; resinae terebenthinae ad nucis iuglandis magnitudinem simul inconcuntur; deinde infusa in mortario teruntur, instillaturque subinde quam optumi mellis acetabulum, tum irini unguenti et rosae terni cyathi. Enchrista autem Graeci vocant liquida, quae inlinuntur. Quale est, quod fit ad ulcera purganda et inplenda, maxime inter nervos, paribus portionibus inter se mixtis: buturi, medullae vitulinae, sebi vitulini, adipis anserinae, cerae, mellis, resinae terebenthinae, rosae, olei cicini. Quae separatim omnia liquantur, deinde liquida miscentur, et tum simul teruntur. Et hoc quidem magis purgat: magis vero emollit, si pro rosa cyprus infunditur. Et ad sacrum ignem: spumae argenti P.\u00a0\u00a0VI; cornu bubuli combusti P.\u00a0\u00a0XII conteruntur, adiciturque invicem vinum et id quod specialiter sil vocatur, et murteum donec utriusque teni cyathi coiciantur. 25   Catapotia quoque multa sunt, variisque de\u00a0causis fiunt. Anodyna vocant, quae somno dolorem levant; quibus uti, nisi nimia necessitas urget, alienum est: sunt enim ex vehementibus medicamentis et stomacho alienis. Potest tamen etiam ad concoquendum, quod habet papaveris lacrimae, galbani, singulorum P.\u00a01; murrae, castorei, piperis, singulorum P.\u00a0\u00a0II. Ex quibus, quod ervi magnitudinem habet, satis est devorasse. Alterum stomacho peius, ad somnum valentius, ex his fit: mandragorae P.\u00a0\u00a0= -; apii seminis, item hyoscyami seminis, singulorum P.\u00a0\u00a0IIII; quae ex vino teritur. Unum autem eiusdem magnitudinis, quae supra (1) posita est, abunde est sumpsisse. Sive autem capitis dolores sive ulcera sive lippitudo sive dentes .\u00a0.\u00a0. sive spiritus difficultas sive intestinorum tormenta sive inflammatio vulvae est, sive coxa sive iecur aut lienis aut latus torquet, sive vitio locorum aliqua prolabitur et ommutescit, occurrit dolori per quietem eiusmodi catapotium: silis, acori, rutae silvestris seminis, singulorum P.\u00a01; castorei, cinnamomi, singulorum P.\u00a0\u00a0II; papaveris lacrimae, panacis radicis, mandragorae malorum aridorum, iunci rotundi floris, singulorum P.\u00a0\u00a0II = -; piperis grana LVI. Haec per se contrita, rursus instillato subinde passo, simul omnia teruntur, donec crassitudo sordium fiat. Ex eo paululum aut devoratur, aut aqua diluitur et potui datur. Quin etiam silvestris papaveris, cum iam ad excipiendam lacrimam maturum est, manipellus qui manu conprehendi potest, in vas demittitur, et superinfunditur aqua, quae id contegat, atque ita coquitur. Ubi iam bene manipellus is coctus est ibidem expressus proicitur; et cum eo umore passi par mensura miscetur, infervescitque, donec crassitudinem sordium habeat. Cum infrixit, catapotia ex eo fiunt ad nostrae fabae magnitudinem, habentque usum multiplicem. Nam et somnum faciunt vel per se  adsumpta vel ex aqua data, et aurium dolores levant, adiectis exiguo modo rutae suco ac passo, et tormina supprimunt ex vino liquata, et inflammationem vulvae coercent mixta cerato ex rosa facto, cum paulum his croci quoque accessit; et ex aqua fronti inducta pituitam in oculos decurrentem tenent. Item si vulva dolens somnum prohibet, croci P.\u00a0\u00a0= =; anesi, murrae, singulorum P.\u00a01; papaveris lacrimae P.\u00a0\u00a0III; cicutae seminis P.\u00a0zorkZZZ VIII miscentur excipiunturque vino vetere, et quod lupini magnitudinem habet in tribus cyathis aquae diluitur. Id tamen in febre periculose datur. Ad iecur sanandum nitri P.\u00a0\u00a0= -; croci, murrae, nardi Gallici, singulorum P.\u00a01 melle excipiuntur, daturque quod Aegyptiae fabae magnitudinem habeat. Ad lateris dolores finiendos piperis, aristolochiae, nardi, murrae pares portiones. Ad thoracis nardi P.\u00a01; turis, casiae, singulorum P.\u00a0\u00a0III; murrae, cinnamomi, singulorum P.\u00a0\u00a0VI; croci P.\u00a0\u00a0VIII; resinae terebenthinae P.\u00a0\u00a0= -; mellis heminae tres. Ad tussim Athenionis: murrae, piperis, singulorum P.\u00a0zorkZZZZ =; castorei, papaveris lacrimae, singulorum P.\u00a01. Quae separatim contusa postea iunguntur, et ad magnitudinem fabae nostrae bina catapoita mane, bina noctu dormituro dantur. Si tussis somnum prohibet, ad utrumque Heraclidis Tarentini: croci P.\u00a0\u00a0=; murrae, piperis longi, costi, galbani, singulorum P.\u00a0\u00a0= -; cinnamomi, castorei, papaveris lacrimae, singulorum P.\u00a01. Quod si purganda ulcera in faucibus tussientibus sunt, panacis, murrae, resinae terebenthinae, singulorum P.\u00a0uncia; galbani P.\u00a0\u00a0=; hysopi P.\u00a0\u00a0= - conterenda sunt, hisque hemina mellis adicienda, et quod digito excipi potest, devorandum est. Colice vero Cassi ex his constat: croci, anesi, castorei, singulorum P.\u00a0\u00a0III; petroselini P.\u00a0\u00a0IIII; piperis et longi et rotundi, singulorum P.\u00a0\u00a0V; papaveris lacrimae, iunci rotundi, murrae, nardi, singulorum P.\u00a0\u00a0VI; quae melle excipiuntur. Id autem et devorari potest et ex aqua calida sumi. Infantem vero mortuum aut secundas expellit aquae potio, cui salis Hammoniaci P.\u00a01, aut cui dictamni Cretici P.\u00a01 adiectum est. Ex part laboranti erysimum ex vino tepido ieiunae dari debet. Vocem adiuvat turis P.\u00a01 in duobus cyathis vini datum. Adversus urinae difficultatem piperis longi, castorei, murrae, galbani, papaveris lacrimae, croci, costi uncia singulae; styracis, resinae terebenthinae pondo sextantes, melabsinthi cyathus. Ex quibus ad magnitudinem fabae Aegyptiae et mane et cenato dari debet. Arteriace vero hoc modo fit: casiae, iridis, cinnamomi, nardi, murrae, turis, singulorum P.\u00a01; croci P.\u00a01 = -; piperis grana XXX ex passi tribus sextariis decocuntur, donec mellis crassitudo his fiat. Aut croci, murrae, turis, singulorum P.\u00a01 coiciuntur in passi eundem modum, eodemque modo decocuntur. Aut eiusdem passi heminae tres usque eo  coquuntur, donec extracta inde gutta indurescat; eo adicitur tritae casiae P.\u00a01. 26   Cum facultates medicamentorum proposuerim, genera, in quibus noxa corpori est, proponam. Ea quinque sunt: cum quid extrinsecus laesit, ut in vulneribus (capp. XXVI, XXVII); cum quid intra se ipsum corruptum est, ut in cancro (cap. XXVIII); cum quid innatum est, ut in vesica calculus; cum quid increvit, ut vena, quae intumescens in varicem convertitur; cum quid deest, ut cum curta pars aliqua est. Ex his alia sunt, in quibus plus medicamenta, alia, in quibus plus manus proficit. Ego dilatis iis, quae praecipue scalpellum et manum postulant (libb. VII, VIII), nunc de\u00a0iis dicam, quae maxime medicamentis egent. Didivam autem hanc quoque curandi partem sicut priorem (III.1.3; I.4.1) et ante dicam de\u00a0iis, quae in quamlibet partem corporis incidunt, tum de\u00a0iis, quae certas partes infestant (VI.1 seqq.). Incipiam a\u00a0vulneribus. In his autem ante omnia scire medicus debet, quae insanabilia sint, quae difficilem curationem habeant, quae promptiorem. Est enim prudentis hominis primum eum, qui servari non potest, non adtingere, nec subire speciem .\u00a0.\u00a0. eius, ut occisi, quem sors ipsius interemit; deinde ubi gravis metus sine certa  tamen desperatione est, indicare necessariis periclitantis in difficili spem esse, ne, si victa ars malo fuerit, vel ignorasse vel fefellisse videatur. Sed ut haec pruenti viro conveniunt, sic rursus histrionis est parvam rem adtollere, quo plus praestitisse videatur. Obligarique aecum est confessione promptae rei, quo curiosius etiam circumspiciat, ne, quod per se exiguum est, maius curantis neglegentia fiat. Servari non potest, cui basis cerebri, cui cor, cui stomachus, cui iocineris portae, cui in spina medulla percussa est, cuique aut pulmo medius aut ieiunum aut tenuius intestinum aut ventriculus aut renes vulnerati sunt; cuive cca fauces grandes venae vel arteriae praecisae sunt. Vix autem ad sanitatem perveniunt, quibus ulla parte aut pulmo aut iocineris crassum aut membrana, quae continet cerebrum, aut lienis aut vulva aut vesica aut ullum intestinum aut saeptum transversum vulneratum est. Ii quoque in praecipiti sunt, in quibus usque ad grandes intusque conditas venas in alis vel poplitibus mucro desedit. Periculosa etiam vulnera sunt, ubicumque venae maiores sunt, quoniam exhaurire hominem profusione sanguinis possunt. Idque evenit non in alis tantum atque poplitibus, sed etiam in iis venis, quae ad anum testiculosque perveniunt. Praeter haec malum vulnus est, quodcumque in alis vel feminibus vel inanibus locis vel in articulis vel inter digitos est; item quodcumque musculum aut nervum aut  arteriam aut membranam aut os aut cartilaginem laesit. Tutissimum omnium, quod in carne est. Et haec quidem loco vel peiora vel mitiora sunt. Modo vero periculum facit, quodcumque magnum est. Aliquid etiam in vulneris genere figuraque est. Nam peius est, quod etiam conlisum quam quod tantum discissum est, adeo ut acuto quoque quam retunso telo vulnerari commodius sit. Peius etiam vulnus est, ex quo aliquid excisum est, exve quo caro alia parte abscisa alia dependet. Pessimaque plaga curva est: tutissima quae lineae modo recta est; quo deinde propius huic illive figurae vulnus est, eo vel deterius vel tolerabilius est. Quinem confert aliquid et aetas et corpus et vitae propositum et anni tempus; quia facilius sanescit puer vel adulescens quam senior, valens quam infirmus; neque nimis tenuis neque nimis plenus, quam si alterum ex his est; integri habitus quam corrupti, exercitatus quam iners, sobrius et temperans quam vino venerique deditus. Oportunissimumque curationi tempus vernum est, aut certe neque fervens neque frigidum, siquidem vulnera et nimius calor et nimium frigus infestant, maxime tamen horum varietas; ideoque perniciosissimus autumnus est. Sed pleraque ex vulneribus oculis subiecta sunt; quorundam ipsae sedes indices sunt, quas alio loco (IV.1.1 seqq.) demonstravimus, cum positus interiorum partium ostendimus. Verum tamen quia quaedam vicina sunt, interestque vulnus in summa parte sit  an penitus penetraverit, necessarium est notas subicere, per quas, quid intus actum sit, scire possimus, et ex quibus vel spes vel desperatio oriatur. Igitur corde percusso sanguis multus fertur, venae elanguescunt, color pallidissimus, sudores frigidi malique odoris tamquam inrorato corpore oriuntur, extremisque partibus frigidis matura mors sequitur. Pulmone vero icto spirandi difficultas est; sanguis ex ore spumans, ex plaga ruber; simulque etiam spiritus cum sono fertur; in vulnus inclinari iuvat; quidam sine ratione consurgunt. Multi si in ipsum vulnus inclinati sunt, loquntur, si in aliam partem, obmutescunt. Iocineris autem vulnerati notae sunt multus sub dextra parte praecordiorum profusus sanguis; ad spinam reducta praecordia; in ventrem cuba dulcedo; punctiones doloresque usque iugulum iunctumque ei latum scapularum os intenti; quibus nonnumquam etiam bilis vomitus accedit. Renibus vero percussis dolor ad inguina testiculosque descendit; difficulter urina redditur, eaque aut haec cruenta aut cruror fertur. At liene icto sanguis niger a\u00a0sinistra parte prorumpit; praecordia cum ventriculo ab eadem parte indurescunt; sitis ingens oritur; dolor ad iugulum sicut iocinere vulnerato veni. At cum vulva percussa est, dolor inguinibus et  coxis et feminibus est; sanguinis pars per vulnus, pars per naturale descendit; vomitus bilis insequitur. Quaedam obmutescunt, quaedam mente labuntur, quaedam sui conpotes nervorum oculorumque dolore urgeri se confitentur, morientesque eadem, quae corde vulnerato, patiuntur. Sin cerebrum membranave eius vulnus accepit, sanguis per nares, quibusdam etiam per aures exit; fereque bilis vomitus insequitur. Quorundam sensus obtunduntur, appellatique ignorant; quorundam trux vultus est; quorundam oculi quasi resoluti huc atque illuc moventur; fereque tertio vel quinto die delirium accedit; multorum etiam nervi distenduntur. Ante mortem autem plerique fascias, quibus caput deligatum est, lacerant ac nudum vulnus frigori obiciunt. Ubi stomachus autem percussus est, singultus et bilis vomitus insequitur; si quid cibi vel potionis adsumptum est, ea redditur cito. Venarum motus elanguescunt, sudores tenues oriuntur, per quos extremae partes frigescunt. Communes vero ieiuni intestini et ventriculi vulnerati notae sunt: nam cibus et potio per vulnus exeunt; praecordia indurescunt; nonnumquam bilis per os redditur. Intestino tantum sedes inferior est. Cetera intestina icta vel stercus vel odorem eius exhibent. Medulla vero, quae in spina est, discussa nervi resolvuntur aut distenduntur; sensus intercidit; interposito tempore aliquo sine voluntate inferiores partes vel semen vel urinam vel etiam stercus excernunt. At si saeptum transversum percussum est, praecordia susum contrahuntur; spina dolet; spiritus rarus est; sanguis spumans fertur. Vesica vero vulnerata dolent inguina: quod super pubem est, intenditur; pro urina sanguis, at ex ipso vulnere urina descendit. Stomachus adficitur: itaque aut bilem vomunt, aut singultiunt; frigus et ex eo mors sequitur. His cognitis etiamnum quaedam alia noscenda ad omnia vulnera ulceraque, de\u00a0quibus dicturi sumus, pertinentia. Ex his autem exit sanguis, sanies, pus. Sanguis omnibus notus est: sanies est tenuior hoc, varie crassa et glutinosa et colorata. Pus crassissimum abidissimumque, glutinosius et sanguine et sanie. Exit autem sanguis ex vulnere recenti aut iam sanescente, sanies est inter utrumque tempus, pus ex ulcere iam ad sanitatem spectante. Rursus et sanies et pus quasdam species Graecis nominibus distinctas habent. Est enim quaedam sanies, quae vel hidros vel melitera nominatur; est pus, quod elaeodes appellatur. Hidros tenuis, subalbidus ex malo ulcere exit, maximeque ubi nervo laeso inflammatio secuta est. Melitera crassior et glutinosior, subalbida, mellique albo subsimilis. Fertur haec quoque ex malis ulceribus, ubi nervi circa articulos laesi sunt, et inter haec loca maxime ex genibus. Elaeodes tenue, subalbidum, quasi unctum, colore atque pinguitudine oleo albo non dis-simile;  apparet in magnis ulceribus sanescentibus. Malus autem est sanguis nimium aut tenuis aut crassus, colore vel lividus vel niger, aut pituita mixtus aut varius: optimus calidus, ruber, modice crassus, non glutinosus. Itaque protinus eius vulneris expedita magis curatio est, ex quo sanguis bonus fluxit. Itemque postea spes in iis maior est, ex quibus melioris generis quaeque proveniunt. Sanies igitur mala est multa, nimis tenuis, livida aut pallida aut nigra aut glutinosa aut mali odoris, aut quae ipsum ulcus et iunctam ei cutem erodit: melior est non multa, modice crassa, subrubicunda aut subalbida. Hidros autem peior est multus, crassus, sublividus aut subpallidus, glutinosus, ater, calidus, mali odoris: tolerabilior est subalbidus, qui cetera omnia contraria prioribus habet. Melitera autem mala est multa et percrassa: melior, quae tenuior et minus copiosa est. Pus inter haec optimum est; sed id quoque peius est multum, tenue, dilutum, magisque si ab initio tale est; itemque si colore sero simile, si pallidum, si lividum, si faeculentum est; praeter haec, si male olet, nisi tamen locus hunc odorem excitat. Melius est, quo minus est, quo crassius, quo albidius; itemque si leve est, si nihil olet, si aequale est: modo tamen convenire et magnitudini vulneris et tempori debet. Nam plus ex maiore, plus nondum solutis inflammationibus naturaliter fertur. Elaeodes quoque peius sacrificium multum, et parum pingue: quo minus eius, quoque id ipsum pinguius, eo melius est. Quibus exploratis, ubi aliquis ictus est qui servari potest, protinus prospicienda duo sunt: ne sanguinis profusio neve inflammatio interemat. Si profusionem timemus, quod ex sede vulneris et ex magnitudine eius et ex impetu ruentis sanguinis intellegi potest, siccis linamentis vulnus inplendum est, supraque imponenda spongia ex aqua frigida expressa ac manu super conprimenda. Si parum sic sanguis conquiescit, saepius linamenta mutanda sunt, et si sicca parum valent, aceto madefacienda sunt. Id vehemens ad sanguinem subprimendum est; ideoque quidam id volneri infundunt. Sed alius rursus metus subest, ne nimis valenter ibi retenta materia magnam inflammationem postea moveat. Quae res efficit, ut neque rodentibus medicamentis neque adurentibus et ob id ipsum inducentibus crustam sit utendum, quamvis pleraque ex his sanguinem supprimunt; sed, si semel ad ea decurritur, iis potius, quae mitius idem efficiunt. Quod si illa quoque profluvio vincuntur, venae quae sanguinem fundunt adprehendendae, circaque id quod ictum est duobus locis deligandae intercidendaeque sunt, ut et in se ipsae coeant, et nihilo minus ora praeclusa habeant. Ubi ne id quidem res patitur, possunt ferro candenti aduri. Sed etiam satis multo sanguine effuso ex eo loco, quo neque nervus neque musculus est, ut puta in fronte vel superiore capitis parte, commodissimum tamen est cucurbitulam admovere a\u00a0diversa parte, ut illuc sanguinis cursus revocetur. Et adversus profusionem quidem in his auxilium est: adversus inflammationem autem in ipso sanguinis cursu. Ea timeri potest, ubi laesum est vel os vel nervus vel cartilago vel musculus, aut ubi parum sanguinis pro modo vulneris fluxit. Ergo quotiens quid tale erit, sanguinem mature subprimere non oportebit, sed pati fluere, dum tutum erit; adeo ut, si parum fluxisse videbitur, mitti quoque ex brachio debeat; utique si corpus iuvenile et robustum et exercitatum est, multoque magis si id vulnus ebrietas praecessit. Quod si musculus laesus videbitur, praecidendus erit: nam percussus mortiferus est, praecisus sanitatem recipiti. Sanguine autem vel subpresso, si nimius erumpit, vel exhausto, si per se parum fluxit, longe optimum est vulnus glutinari. Potest autem id, quod vel in vute vel etiam in carne est, si nihil ei praeterea mali accedit. Potest caro alia parte dependens, alia inhaerens, si tamen etiamnum integra est et coniunctione corporis fovetur. In iis vero, quae glutinantur, duplex curatio est. Nam si plaga in molli parte est, sui debet, maximeque si discissa auris ima est vel imus nasus vel frons vel bucca vel palpebra vel labrum vel circa guttur cutis vel venter. Si vero in carne vulnus est hiatque neque in unum ore facile adtrahuntur, sutura quidem aliena est: inponenda vero fibulae sunt (ancteras Graeci nominant), quae  oras, paululum tamen, contrahunt, quo minus lata postea cicatrix est. Ex his autem colligi potest, id quoque, quod alia parte dependens ali inhaerebit, si alienatum adhuc non est, suturam an fibulam postulet. Ex quibus neutra ante debet imponi, quam intus volnus purgatum est, ne quid ibi concreti sanguinis relinquatur. Id enim et in pus vertitur, et inflammationem movet, et glutinari volnus prohibet. Ne linamentum quidem, quod subprimendi sanguinis causa inditum est, ibi relinquendum est: nam id quoque inflammat. Conprehendi vero sutura vel fibula non cutem tantum sed etiam aliquid ex carne, ubi suberit haec, oportebit, quo valentius haereat neque cutem abrumpat. Utraque optima insidat, utraque neque nimis rara neque nimis crebra inicienda est. Si nimis rara est, non continet; si nimis crebra est, vehementer adficit, quia quo saepius acus corpus transuit quoque plura loca iniectum vinculum mordet, eo maiores inflammationes oriuntur magisque aestate. Neutra etiam vim ullam desiderat, sed eatenus utilis est, qua cutis ducentem quasi sua sponte subsequitur. Fere tamen fibulae latius vulnus esse patiuntur, sutura oras iungit, quae ne ipsae quidem inter se contingere ex toto debent, ut, si quid intus umoris concreverit, sit qua emanet. Si quod vulnus neutrum horum recipit, id tamen purgari debet. Deinde omni vulneri primo inpo-nenda  est spongia ex aceto expressa: si sustinere aliquis aceti vim np, vino utendum est. Levis plaga iuvatur etiam, si ex aqua frigida expressa spongia inponitur. Sed ea quocumque modo inposita est, dum madet, prodest; itaque ut inarescat, non est committendum. Licet sine peregrinis et conquisitis et compositis medicamentis vulnus curare. Sed si quis huic parum confidit, imponere medicamentum debet, quod sine sebo conpositum sit ex iis, quae cruentis vulneribus apta esse proposui 19,1): maximeque, si caro est, barbarum; si nervi vel cartilago vel aliquid ex eminentibus, quales aures vel labra sunt, Polyidi sphragidem: Alexandrinum quoque viride nervis idoneum est; eminentibusque partibus ea, quam Graeci rhaptusam vocant. Solet etiam colliso corpore exigua parte findi cutis. Quod ubi incidit, non alienum est scalpello latius aperire, nisi musculi nervique iuxta sunt; quos incidi non expedit. Ubi satis diductum est, medicamentum imponendum est. At si id, quod collisum est, quamvis parum diductum est, latius tamen aperiri propter nervos aut musculos non licet, adhibenda sunt ea, quae umorem leniter extrahant, praecipueque ex his id, quod rhypodes vocari proposui (19.15). Non alienum est etiam, ubicumque vulnus grave est, imposito quo id iuvetur, insuper circumdare lanam sucidam ex aceto et oleo; vel cataplasma, si mollis is  locus est, quod leniter reprimat; si nervosus aut musculosus, quod emolliat. Fascia  vero ad vulnus deligandum lintea aptissima est eaque lata esse debet, ut semel iniecta ne vulnus tantum sed paululum utrimque etiam oras eius conprehendat. Si ab altera parte caro magis recessit, ab ea melius adtrahitur; si aeque ab utraque, transversa conprehendere oras debet; aut si id vulneris ratio non patitur, media primum inicienda est, ut tum in utramque partem ducatur. Sic autem deliganda est, ut et contineat neque adstringat. Quod non continetur, elabitur: quod nimis adstrictum est, cancro periclitabitur. Hieme saepius fascia circumire debet, aestate quotiens necesse est; tum extrema pars eius inferioribus acu adsuenda est: nam nodus ulcus laedit, nisi tamen longe est. Illo neminem decipi decet, ut propriam viscerum curationem requiat: de\u00a0quibus supra (IV.14 seqq.) posui. Nam plaga ipsa curanda extrinsecus vel sutura vel alio medicinae genere est: in visceribus nihil movendum est, nisi ut, si quid ex iocinere aut liene aut pulmone dumtaxat extremo dependet, praecidatur. Alioqui volnus interius ea victus ratio eaque medicina sanabunt, quae cuique visceri convenire superiore libro (IV.15 seqq.) posui. His ita primo die ordinatis, homo lecto conlo-candus  est; isque, si grave vulnus est, abstinere, quantum vires patiuntur, ante inflammationem cibo debet: bibere, donec sitim finiat, aquam calidam; vel, si aestas est ac neque febris neque dolor, etiam frigidam. Adeo tamen nihil perpetuum est, sed semper pro vi corporis aestimandum, ut inbecillitas etiam cibum protinus facere necessarium possit, tenuem scilicet et exiguum, qui tantum sustineat; multique etiam ex profluvio sanguinis intermorientes ante ullam curationem vino reficiendi sunt, quod alioqui inimicissimum vulneri est. Nimis vero intumescere vulnus periculosum; nihil intumescere periculosissimum est: illud indicium est magnae inflammationis, hoc emortui corporis. Protinusque, si mens homini consistit, si nulla febris accessit, scire licet mature vulnus sanum fore. Ac ne febris quidem terrere debet, si in magno vulnere, dum inflammatio est, permanet. Ille aperniciosa est, quae vel levi vulneri supervenit, vel ultra tempus inflammationis durat, columna delirium movet; vel, si nervorum rigor aut distentio, quae ex vulnere orta est, eam non finit. Vomitus quoque bilis non voluntarius, vel protinus ut percussus est aliquis, vel dum inflammatio manet, malum signum est in iis dumtaxat, quorum vel nervi, vel etiam nervosi loci vulnerati sunt. Sponte tamen vomere non alienum est, praecipue iis, quibus in consuetudine fuit: sed neque protinus post cibum, neque iam inflammatione  orta, neque cum in superioribus partibus plaga est. Biduo sic vulnere habito, tertio die id aperiundum, detergendaque sanies ex aqua frigida est, eademque rursus inicienda. Quinto iam die, quanta inflammatio futura est, se ostendit. Quo die rursus detecto vulnere considerandus color est. Qui si lividus aut pallidus aut varius aut niger est, scire licet malum vulnus esse; idque quandocumque animadversum est, terrere nos potest. Album aut rubicundum esse ulcus commodissimum est: item cutis dura, crassa, dolens percu ostendit. Bona signa sunt, ubi haec sine dolore tenuis et mollis est. Sed si glutinatur vulnus aut leviter intumuit, eadem sunt inponenda, quae primo fuerunt: si gravis inflammatio est neque glutinandi spes est, ea, quae pus moveant. Iamque aquae quoque calidae necessarius usus est, ut et materiam digerat et duritiam emolliat et pus citet. Ea sic temperanda est, ut manu contingenti iucunda sit, usque adeo adhibenda, donec aliquid ex tumore minuisse coloremque ulceri magis naturalem reddidisse videatur. Post id fomentum si late plaga non patet, inponi protinus emplastrum debet, maximeque si grande vulnus est, tetrapharmacum; si in articulis, digitis, locis cartilaginosis, rhypodes: et si latius hiat, idem illud emplastrum liquari ex irino unguento oportet eoque inlita linamenta disponi per plagam; deinde emplastrum supra dari, et super id sucidam lanam.  Minusque etiam quam primo fasciae adstringendae sunt. Proprie quaedam in articulis visenda sunt, in quibus, si praecisi nervi sunt, qui continebant, debilitas eius partis sequitur. Si id dubium est, et ex acuto tela plaga est, ea transversa comidior est; si retuso et gravi, nullum in figura discrimen est. Sed videndum est, pus supra articulum an infra nascatur. Si sub eo nascitur albumque et crassum diu fertur, nervum praecisum credibile est, magisque quo maiores dolores inflammationesque et quo maturius excitatae sunt. Quamvis autem non abscisus nervus est, tamen si circa tumor durus diu permanet, necesse est et diuturnum ulcus esse et sano quoque eo tumorem permanere; futurumque est ut tarde membrum id vel extendatur vel contrahatur. Maior tamen in extendendo mora est, ubi recurvato curatio adhibita est, quam in recurvando eo, quod rectum continuerimus. Conlocari quoque membrum quod ictum est ratione certa debet. Si glutinandum est, ut superius sit; si in inflammationibus est, ut in neutram partem inclinatum sit: si iam prus profluit, ut devexum sit. Optimum etiam medicamentum quies est: moveri, ambulare nisi sanis alienum est. Minus tamen is periculosum, qui in capite vel brachiis quam qui in inferioribus partibus vulnerati sunt. Minimeque ambulatio convenit femine aut crure aut pede laborante. Locus, in quo cubabit, tepidus esse  debebit. Balneum quoque, dum parum vulnus purum est, inter res infestissimas est: nam id et umidum et sordidum reddit, ex quibus ad cancrum transitus esse consuevit. Levis frictio recte adhibetur, sed is partibus, quae longius absunt a\u00a0vulnere. Inflammatione finita vulnus purgandum est. Et id optime faciunt tincta in melle linamenta, supraque idem emplastrum vel enneapharmacum dandum est. Tum demum vero purum ulcus est, cum rubet, ac nimium neque siccum neque umidum est. At quodcumque sensu caret, quod non naturaliter sentit, quod nimium aut aridum aut umidum est, quod aut albidum aut pallidum aut lividum aut nigrum est, id purum non est. Purgato, sequitur ut impleatur; iamque calida aqua eatenus necessaria est, ut sanies removeatur. Lanae sucidae supervacuus usus est: lota melius circumdatur. Ad implendum autem vulnus proficiunt quidem e\u00a0medicamenta aliqua: itaque ea adhiberi non alienum est, ut buturum cum rosa et exigua mellis parte; aut cum eadem rosa tetrapharmacum; aut ex rosa linamenta. Plus tamen proficit balneum rarum, cibi noni suci, vitatis omnibus acribus, sed iam pleniores: nam et avis et venatio et suilla elixa dari potest.Vinum omnibus, dum febris, inflammatio inest, alienum est: itemque usque cicatricem, si nervi musculive vulnerati sunt; etiam, si alte caro. At si plaga in summa cute generis  tutioris est, potest non pervetus, modice tamen datum, ad implendum quoque proficere. Si quod molliendum est, quod in nervosis locis musculosisve necessarium est, cerato quoque super vulnus utendum est. At si caro supercrevit, modice reprimit siccum lineamentum, vehementius squama aeris. Si plus est, quod tollis ipf, adhibenda sunt etiamnum vehementiora, quae corpus exedunt. Cicatricem post omnia haec commode inducit Lycium ex passo aut lacte dilutum, vel etiam per se impositum siccum linamentum. Hic ordo felicis curationis est. Sed quaedam tamen periculosa incidere consuerunt: interdum enim vetustas ulcus occupat, induciturque ei callus, et circum orae crassae livent; post quae quicquid medicamentorum ingeritur, parum proficit; quod fere neglegenter curatio ulceri supervenit. Interdum vel ex nimia inflammatione, vel ob aestus inmodicos, vel ob nimia frigora, vel quia nimis vulnus adstrictum est, vel quia corpus aut senile aut mali habitus est, cancer occupat. Id genus a\u00a0Graecis diductum in species est, nostris vocabulis non est. Omnis autem cancer non solum id corrumpit, quod occupavit, sed etiam serpit; deinde aliis aliisque signis discernitur. Nam modo super inflammationem rubor ulcus ambit, isque cum dolore procedit (erysipelas Graeci nominant); modo ulcus nigrum est, quia caro eius corrupta est, idque vehementius etiam putrescendo intenditur ubi vulnus umidum  est et ex nigro ulcere umor pallidus fertur malique odoris est carunculaeque corruptae: interdum etiam nervi ac membranae resolvuntur, specillumque demissum descendit aut in latus aut deorsum, eoque vitio nonnumquam os quoque adficitur; modo oritur ea, quam Graeci gangrenam appellant. Prior in qualibet parte corporis fiunt: hoc in prominentibus membris, id est, inter ungues et alas vel inguina, fereque in senibus vel in is, quorum corpus mali habitus est. Caro in ulcere vel nigra vel livida est, sed sicca et arida; proxumaque cutis plerumque subnigris pustulis impletur; deinde ei proxima vel pallida vel livida, fereque rugosa, sine sensu est; ulterior in inflammatione est. Omniaque ea simul serpunt; ulcus in locum pustulosum, pustulae in eum, qui pallet aut livet, pallor aut livor in id, quod inflammatum est, inflammatio in id, quod integrum est, transit. Inter haec deinde febris acuta oritur ingensque sitis: quibusdam etiam delirium: alii, quamvis mentis suae compotes sunt, balbutiendo tamen vix sensus suos explicant; incipit adfici stomachus; fit foedi spiritus ipse odoris. Atque initium quidem eius mali recipit curationem: ubi vero penitus insedit, insanabile est; plurimique sub frigido sudore moriuntur. Ac pericula quidem vulnerum haec sunt. Vetus autem ulcus scalpello concidendum est, excidendaeque eius orae, et, quicquid super eas livet, aeque incidendum. Si varicula intus est, quae id sanari prohibet, ea quoque excidenda. Deinde, ubi sanguis  emissus novatumque vulnus est, eadem curatio adhibenda, quae in recentibus vulneribus (Section: \u00a023 A) exposita est. Si scalpello aliquis uti non vult, potest sanare id emplastrum, quod ex ladano fit, et cum ulcus sub eo exesum est, id, quo cicatrix induci . Id autem, quod erysipelas vocari dixi (Section: \u00a031 B), non solum vulneri supervenire sed sine hoc quoque oriri consuevit, atque interdum periculum maius adfert, utique si circa cervices aut caput constitit. \u2014 Oportet, si vires patiuntur, sanitatem mittere; deinde imponere simul reprimentia et refrigerantia, maximeque cerussam solani suco, aut Cimoliam creatam aqua pluviali exceptam; aut ex eadem aqua subactam farinam cupresso adiecta aut, si tenerius corpus est, lenticulam. Quicquid inpositum est, betae folio contegendum et super linteolum frigida aqua madens inponendum. Si per se refrigerantia parum proderunt, miscenda erunt hoc modo: sulpuris P.\u00a0\u00a0I; cerussae, croci singulorum P.\u00a0\u00a0XII\u00a0S.; eaque cum vino conterenda sunt, et id his inlinendum: aut si durior locus est, solani folia contrita suillae adipi miscenda sunt et inlita linteolo superinicienda. At si nigrities est nequedum serpit, imponenda sunt quae carnem putrem lenus edunt, repurgatumque ulcus sic ut cetera nutriendum est. Si magis putre est, iamque procedit ac serpit, opus est vehementius erodentibus. Si ne haec quidem evincunt, aduri  locus debet, donec ex eo nullus umor feratur: nam quod sanum est, siccum est, cum aduritur. Post ustionem putris ulceris superponenda sunt, quae crustas a\u00a0vivo resolvant: eas escharas Graeci nominant. Ubi eae exciderunt, purgandum ulcus maxime melle et resina est: sed aliis quoque purgari potest, quibus purulenta curantur; eodemque modo ad sanitatem perducendum est. Gangrenam vero, si nondum plane tentet, sed adhuc incipit, curare non difficillimum est, utique in corpore iuvenili; et magis etiam si musculi integri sunt, si nervi vel laesi non sunt vel leviter adfecti sunt, neque ullus magnus articulus nudatus est, aut carnis in eo loco paulum est, ideoque non multum, quod putresceret, fuit, consistitque eo loco vitium; quod maxime fieri in digito potest.\u2014 In eiusmodi casu primum est, si vires patiuntur, sanguinem mittere; deinde quicquid aridum est et intentione quadam proximum quoque locum male habet, usque eo sanum corpus concidere. Medicamenta vero, dum malum serpit, adhibenda nulla sunt, quae pus movere consuerunt; ideoque ne aqua quidem calida. Gravia quoque, quamvis reprimentia, aliena sunt sed his quam levissimis opus est; superque ea, quae inflammata sunt, utendum est refrigerantibus. Si nihilo magis malum constitit, uri, quod est inter integrum ac vitiatum locum, debet: praecipueque in hoc casu petendum non a\u00a0medicamentis solum sed etiam a\u00a0victus ratione praesidium est: neque enim id malum nisi corrupti vitiosique corporis est. Ergo primo, nisi inbecillitas prohibet, abstinentia utendum;  deinde danda quae per cibum potionemque alvum ideoque etiam corpus adstringant, sed ea levia. Postea si vitium constitit, inponi super vulnus eadem debent, quae in putri ulcere praescripta sunt (Section: \u00a033 C). Ac tum quoque ut plenioribus cibis ut licebit ex media materia, sic tamen non nisi alvum corpusque siccantibus; aqua vero pulviatili frigida. Balneum, nisi iam certa fiducita redditae sanitatis est, alienum est: siquidem emollitum in eo vulnus cito rursus eodem malo adficitur. Solent vero nonnumquam nihil omnia auxilia proficere ac nihilo minus serpere in cancer. Inter quae, miserum sed unicum auxilium est, ut cetera pars corporis tuta sit, membrum, quod paulatim emoritur, abscidere. Hae gravissimorum vulnerum curationes sunt. Sed ne illa quidem neglegenda, ubi integra cute interior pars conlisa est; aut ubi derasum adtritumve aliquid est; aut ubi surculus corpori infixus est; aut ubi tenue sed altum vulnus insedit. In primo casu commodissimum est maliciorum ex vino coquere, interioremque eius partem conterere et cerato miscere ex rosa facto, idque superponere: deinde, ubi cutis ipsa exasperata est, inducere lene medicamentum, quale lipara est. Derasso vero detritoque imponendum est emplastrum tetrapharmacum, minuendusque cibus et vinum subtrahendum. Neque id, quia non habebit altiores ictus, contemnendum erit: siquidem ex  eiusmodi casibus saepe cancri fiunt. Quod si levius id erit et in parte exigua, contenti esse poterimus eodem leni medicamento. Surculum vero, si fieri potest, oportet vel manu vel etiam ferramento eicere. Si vel praefractus est vel altius descendit, quam ut id ita fieri possit, medicamento evocandus est. Optume autem educit superinposita harundinis radix, si tenera est, protinus contrita; si iam durior, ante in mulso decocta; cui semper mel adiciendum est aut aristolochia cum eodem melle. Pessima ex surculis harundo est, quia aspera est: eademque offensa etiam in filice est. Sed usu cognitum est utramque adversus posita est. Facit autem idem in omnibus surculis, quodcumque medicamentum extrahendi vim habet. Idem altis tenuibusque vulneribus aptissimum est. Priori rei Philocratis, huic Hecataei emplastrum maxime convenit. Ubi vero in quolibet vulnere ventum ad inducendam cicatricem est, quod perpurgatis iam repletisque ulceribus necessarium est, primum ex aqua frigida linamentum, dum caro alitur; deinde iam, cum continenda est, siccum inponendum est, donec cicatrix inducatur. Tum deligari super album plumbum oportet quo et reprimitur cicatrix et colorem maxime corpori sano similem accipit. Idem radix silvestris cucumeris praestat, idem compositio, quae habet: elateri P.\u00a01; spumae  argenti P.\u00a0\u00a0II; unguenti pondo \u00a0IIII. Quae excipiuntur resina terebenthina, donec emplastri crassitudo ex omnibus fiat. Ac nigras quoque cicatrices leniter purgant paribus portionibus mixta aerugo, plumbum elotum, eademque rosa coacta; sive unguitur cicatrix, quod in facie fieri potest; sive id ut emplastrum inponitur, quod in aliis partibus commodius est. At si vel excrevit cicatrix vel concava est, stultum est decoris causa rursus et dolorem et medicinam sustinere. Alioqui res utrique succurri patitur, siquidem utraque cicatrix exulcerari scalpello potest. Si medicamentum aliquis mavult, idem efficiunt compositiones eae, quae corpus exedunt. Cute exulcerata coicienda sunt, super concavam implentia, donec utrumque ulcus sanae cuti aequetur et tum cicatrix inducatur. 27   Dixi de\u00a0iis vulneribus, quae maxime per tela inferuntur. Sequitur, ut de\u00a0iis dicam, quae morsu fiunt, interdum hominis, interdum simiae, saepe canis, nonnumquam ferorum animalium aut serpentium. Omnis autem fere morsus habet quoddam virus: itaque si vehemens vulnus est, cucurbitula admovenda est; si levius, protinus emplastrum iniciendum, praecipueque Diogeni. Si id non est, quodlibet ex is, quae adversus Alexandrinum: si ne id quidem est, quodlibet non pinguae ex iis, quae recentibus vulneribus accommodantur. Sal quoque his, praecipueque ei, quod canis fecit, medicamentum est, si manus vulneri inponitur  superque id duobus digitis verberatur: exaniat enim; ac salsamentum quoque recte super id vulnus deligatur. Utique autem si rabiosus canis fuit, cucurbitula virus eius extrahendum est; deinde si locus neque nervosus neque musculosus est, vulnus id adurendum est: si uri non potest, sanguinem homini mitti non alienum est. Tum usto quidem vulneri superimponenda quae ceteris ustis sunt: ei vero, quod expertum ignem non est, ea medicamenta, quae vehementer exedunt. Post quae nullo novo magisterio, sed iam supra (26, 30, 36) posito ulcus erit implendum et ad sanitatem perducendum. Quidam post rabiosi canis morsum protinus in balineum mittunt ibique patiuntur desudare, dum vires corporis sinunt, ulcere adaperto, quo magis ex eo quoque virus destillet; deinde multo meracoque vino accipiunt, quod omnibus venenis contrarium est. Idque cum ita per triduum factum est, tutus esse homo a\u00a0periculo videtur. Solet autem ex eo vulnere, ubi parum occursum est, aquae timo nasci (hydrophoas Graeci appellant), miserrimum genus morbi, in quo simul aeger et siti et aquae metu cruciatur; quo oppressis in angusto spes est. Sed unicum tamen remedium est, neque opinantem in piscinam non ante ei provisam proiecere. Et si natandi scientiam non habet, modo mersum bibere pati, modo attollere: si habet, interdum deprimere, ut invitus quoque aqua satietur; sic enim simul et sitis et aquae metus  tollitur. Sed aliud periculum excipiti, ne infirmum corpus in aqua frigida vexatum nervorum distentio absumat. Id ne incidat, a\u00a0piscina protinus in oleum calidum demittendus est. Antidotum autem praecipue id, quod primo loco (23, 1 B) posui, ubi id non est, aliud, si nondum aeger aquam horret, potui ex aqua dandum est; et si amaritudine offendit, mel adiciendum est: si iam is morbus occupavit, per catapotia sumi potest. Serpentium quoque morsus non nimium distantem curationem desiderant, quamvis in ea multum antiqui variarunt, ut in singula anguium genera singula medendi genera praeciperent aliique alia: sed in omnibus eadem maxime proficiunt.\u2014 Igitur in primis super vulnus id membrum deligandum est, non tamen nimium vehementer, ne torpeat; deinde venenum extrahendum est. Id cucurbitula optume facit. Neque alienum est ante scalpello circa vulnus incidere, quo plus vitiati iam sanguinis extrahatur. Si cucurbitula non est, quod tamen vix incidere potest, tum quodlibet simile vas, quod idem possit; si ne id quidem est, homo adhibendus est, qui id vulnus exsugat. Neque hec scientiam praecipuam habent ii, qui Psylli nominantur, sed audaciam usu ipso confirmatam. Nam venenum serpentis, ut quaedam etiam venatoria venena, quibus Galil praecipue utuntur, non gustu, sed in vulnere nocent. Ideoque colubra ipsa tuto estur, ictus eius occidit; et si stupente ea, quod per quaedam medi-camenta  circulatores faciunt, in os digitum quis insidit neque percussus est, nulla in ea saliva noxa est. Ergo quisquis exemplum Psylli secutus id vulnus exsuxerit, et ipse tutus erit et tutum hominem praestabit. Illud ne intereat ante debebit adtendere, ne quod in gingivis palatove aliave parte oris ulcus habeat. Post haec is homo loco calido conlocandus est, sic ut id quod percussum erit, in inferiorem partem inclinetur. Si neque qui exsugat neque cucurbitula est, sorbere oportet ius anserinum vel ovillum vel vitulinum et vomere, vivum autem gallinaceum pullum per medium dividere et protinus alidum super volnus imponere, sic ut pars interior corpori iungatur. Facit id etiam haedus agnusve discissus, et calida eius caro statim super volnus inposita. Emplastra quoque si qua .\u00a0.\u00a0. supra (19, 20 seqq.) conprehensa sunt; aptissimumque est vel Ephesium vel id, quod ei subiectum est (19, 22). Praesensque in aliquo antidoto praesidium est: si id non est, necessarium est exsorbere potionem meri vini cum pipere, vel quidlibet aliud quod calori movendo est, ne umorem intus coire patiatur: nam maxima pars venenorum frigore interemit. Omnia etiam urinam moventia, quia materiam extenuant, utilia sunt. Haec adversus omnes ictus communia sunt. Usus tamen ipse docuit eum, quem aspis percussit, acetum  potius bibere debere. Quod demonstrasse dicitur casus cuiusdam pueri, qui cum ab hac ictus esset et partim ob ipsum volnus partim ob inmodicus aestus siti premeretur ac locis siccis alium umorem non reperiret, acetum, quod forte secum habebat, ebibit et liberatus est, credo, quoniam id, quamvis refrigerandi vim habet, tamen habet etiam dissupandi; quo fit, ut terra respersa eo spumet. Eadem ergo vi verisimile est spissescentem quoque intus umorem hominis ab eo discuti et sic dari sanitatem. In quibusdam etiam aliis serpentibus quaedam auxilia certa satis nota sunt. Nam scorpio sibi ipse pulcherrimum medicamentum est. Quidam contritum cum vino bibunt: quidam eodem modo contritum super volnus imponunt: quidam super prunam eo imposito volnus suffumigant, undique veste circumdata, ne is fumus dilabatur; tum carbonem eius super volnus deligant. Bibere autem oportet herbae solaris, quam heliotropion Graeci vocant, semen vel certe folia ex vino. Super volnus vero etiam furfures ex aceto vel ruta silvatica recte imponitur vel cum melle sal tostus. Cognovi tamen medicos, qui a\u00a0scorpione ictis nihil aliud quam ex bracchio sanguinem miserunt. Et ad scorpionis autem et aranei ictum alium cum ruta recte miscentur, ex oleoque contritum superinponitur. At si cerastes aut dipsas aut haemorrhois percussit,  poli quod Aegyptiae fabae magnitudinem aequet, arfactum ut in duas potiones dividendum est, sic ut ei rutae paulum adiciatur. Trifolium quoque et mentastrum et cum aceto panaces aeque proficiunt. Costumque et casia et cinnamomum recte per potionem adsumuntur. Adversus chelydri vero ictum panaces aut laser, quod sit scrip. III\u00a0S. 1, vel porri sucus cum hemina vini sumendus est, et edenda multa satureia. Imponendum autem super vulnus stercus caprinum ex aceto coctum, aut ex eodem hordiacia farina, aut ruta vel nepeta cum sale contrita melle adiecto. Quod in eo quoque vulnere, quod cerastes fecit, aeque valet. Ubi vero phalangium nocuit, praeter eam curationem, quae manu redditur, saepe ho demittendus in solium est; dandusque ei murrae et uvae taminia par modus ex passi hemina; vel radiculae semen aut lolii radix ex vino; et super vulnus furfures ex aceto coctae; imperandumque, ut is conquiescat. Verum haec genera serpentium et peregrina et aliquanto magis pestifera sunt, maximeque aestuosis locis gignuntur. Italia frigidioresque regiones hac quoque parte salubritatem habent, quod minus terribiles angues edunt. Adversus quos satis proficit herba Vettonica vel Cantabrica vel centaurios vel argimonia vel trixago vel personina vel marinae pastinacae, vel singulae binaeve tritae et cum vino potui data .\u00a0.\u00a0. sunt et super vulnus impositae. Illud ignorari non oportet, omnis serpentis ictum et ieiuni et ieiuno magis nocere; ideoque perniciosis-simae  sunt cum incubant, utilissimumque est, ubi ex anguibus metus est, non ante procedi quam quis aliquid adsumpsit. Non tam ex facili is opitulari est, qui venenum vel in cibo vel in potione sumpserunt, primum quia non protinus sentiunt, ut ab angue icti; ita ne succurrere quidem statim sibi possunt; deinde quia noxa non a\u00a0cute sed ab interioribus partibus incipit. Commodissimum est tamen, ubi primum sensit aliquis, protinus oleo multo epoto vomere; deinde ubi praecordia exhausit, bibere antidotum: si id non est, vel merum vinum. Sunt tamen quaedam remedia propria adversus quaedam venena, maximeque leviora. Nam si cantharidas aliquis ebibit, panaces cum .\u00a0.\u00a0. contusa vel galbanum vino adiecto dari, vel lac per se debet. Si cicutam, vinum merum calidum cum ruta quam plurimum ingerendum est; deinde is vomere cogendus; posteaque laser ex vino dandum: isque, si febre vacat, in calidum balineum mittendus; si non vacat, unguendus ex calfacientibus est. Post quae quies ei necessaria est. Si hyoscyamum, fervens mulsum bibendum est, aut quodlibet lac, maxime tamen asininum. Si cerussam, ius malvae vel ius glandis ex vino contritae maxime prosunt. Si sanguisuga epota est, acetum cum sale bibendum est. Si lac intus coiit, aut passum aut coagulatum aut cum aceto laser. Si fungos inutiles quis adsumpsit, radicula aut  \u2020pota aut cum sale et aceto edenda est. Ipsi vero hi et specie quidem discerni possunt ab utilibus et cocturae genere idonei fieri. Nam sive ex oleo inferverunt, sive piri surculus cum his infervit, omni noxa vacant. Adustis quoque locis extrinsecus vis infertur: itaque sequi videtur, ut de\u00a0his dicam. Haec autem optime curantur folio aut lilii aut linguae caninae aut betae in vetere vino oleoque decoctis; quorum quidlibet protinus impositum ad sanitatem perducit. Sed dividi quoque curatio potest in ea, quae mediocriter exedentia reprimentiaque primo et pusulas prohibeant et sumam pelliculam exasperent; deinde ea, quae lenia ad sanitatem perducant. Ex prioribus est lenticulae cum melle farina vel myrra cum vino vel creta Cimolia cum turis cortice contrita et aqua coacta atque, ubi usus necessitas incipit, aceto diluta. Ex insequentibus quaelibet lipara: sed idonea maxime est, quae vel plumbi recrementum vel vitellos habet. Est etiam illa adustorum curatio, dum inflammatio est, impositam habere cum melle lenticulam: ubi ea declinavit, farinam cum ruta vel porro vel marrubio, donec crustae cadant; tum ervum cum melle aut irim aut resinam terebenthinam, donec ulcus purum sit; novissime siccum linamentum. 28   Ab his, quae extrinsecus incidunt, ad ea veniendum est, quae interius corrupta aliqua corporum parte nascuntur. Ex quibus non aliud carbunculo peius est. Eius hae notae sunt: rubor est, superque eum non nimium pusulae eminent, maxime nigrae, interdum sublividae aut pallidae: in his sanies esse videtur. Infra color niger est: ipsum corpus aridum et durius quam naturaliter oportet; circaque quasi crusta est, eaque inflammatione cingitur: neque in eo loco levari cutis potest, sed inferiori carni quasi adfixa est. Somnus urguet, nonnumquam horror aut febris oritur, aut utrumque. Idque vitium subteractis quasi quibusdam radicibus serpit, interdum celerius, interdum tardius: supra quoque procedens inalbescit, dein lividum fit, circumque exiguae pustulae oriuntur; et si circa stomachum faucesve incipit, subito spiritum saepe elidit.\u2014 Nihil melius est quam protinus adurere; neque id grave est: nam non sentit, quoniam ea caro mortua est; finisque adurendi est, dum ex omni parte sensus doloris est. Tum de\u00a0vulnus sicut cetera adusta curandum est: sequitur enim sub medicamentis erodentibus crusta undique a\u00a0viva carne diducta, quae trahit secum quicquid corruptum erat; purusque iam sinus curari potest implentibus. At si in summa cute vitium est, possunt succurrere quaedam vel exedentia tantum vel etiam adurentia. Vis pro magnitudine adhibenda est. Quodcunque vero medicamentum impositum est, si satis proficiet, protinus a\u00a0vivo corruptam partem resolvit; certaque esse fiducia potest fore, ut undique vitiosa caro excidat, qua huiusce rei medicamen exest. Si id non fit medicamentum malo vincitur, utique ad  ustionem properandum est. Sed in eiusmodi casu abstinendum a\u00a0cibo, a\u00a0vino est: aquam liberaliter bibere expedit. Magisque ea servanda sunt, si febricula quoque accessit. Non idem periculum carcinoma adfert, nisi imprudentia curantis agitatum est. Id vitium fit maxime in superioribus partibus, circa faciem, nares, aures, labra, mammas feminarum: \u2020 et in ulcere autem aut splene hoc nascitur. Circa locum aliqua quasi puncta sentiuntur; isque immobilis, inaequalis tumet, interdum etiam torpet. Circa eum inflatae venae quasi recurvantur, haeque pallent aut livent, nonnumquam etiam in quibusdam delitescunt; tactusque is locus aliis dolorem adfert, in aliis sensum non habet. Et nonnumquam sine ulcere durior aut mollior est quam esse naturaliter debet: nonnumquam isdem omnibus ulcus accedit. Interdumque nullam habet proprietatem, interdum simile is est, quae vocant Graeci condylomata aspritudine quadam et magnitudine; colorque eius ruber est aut lenticulae similis. Neque tuto feritur: nam protinus aut resolutio nervorum aut distentio insequitur. Saepe homo ictus ommutescit, atque eius anima deficit: quibusdam etiam, si id ipsum pressum est, quae circa sunt, intenduntur et intumescunt. Ob quae pessimum id genus est. Fereque primum id fit, quod cacoethes a\u00a0Graecis nominatur; deinde ex  eo id carcinoma, quod sine ulcere est; deinde ulcus, ex eo thymium. Tolli nihil nisi cacoethes potest: reliqua curationibus inritantur; et quo maior vis adhibita est, eo magis. Quidam usi sunt medicamentis adurentibus, quidam ferro adusserunt, quidam scalpello exciderunt: neque ulla unquam medicina profecit, sed adusta protinus concitata sunt et increverunt, donec occiderent. Excisa, etiam post inductam cicatricem, tamen reverterunt et causam mortis adtulerunt; cum interim plerique nullam vim adhibendo, qua tollere id malum temptent, sed imponendo tantum lenia medicina, quae quasi blandiantur, quominus ad ultimam senectutem perveniant, non prohibentur. Discernere autem cacoethes, quod curationem recipiti, a\u00a0carcinomate, quod non recipit, nemo scite potest sed tempore et experimento.\u2014 Ergo ubi primum id vitium notatum est, imponi debent medicina adurentia. Si levatur malum, minuuntur eius indicia, procedere curatio potest et ad scalpellum et ad ustionem. Si potius inritatum est, scire licet iam carcinoma esse, removendaque sunt omnia acria, omnia vehementia. Sed si sine ulcere is locus durus est, imponi ficum quam pinguissimam aut rhypodes emplastrum satis sacrificium. Si ulcus aequale est, ceratum ex rosa iniciendum est, adiciendusque ei pulvis ex contrita testa, ex qua faber ferrarius tinguere candens ferrum solitus est. Si id nimium supercrevit, temptanda squama aeris est, quae lenissima ex adurentibus est, eatenus ne quid eminere patiatur;  sed ita, si nihil exacerbavit: si minus, eodem cerato contenti esse debebimus. Est etiam ulcus, quod  Graeci vocant. Id et per se nascitur et interdum ulceri ex alia causa facto supervenit. Color est vel lividus vel niger, odor foetus, multus et muccis similis umor. Ipsum ulcus neque tactum neque medicamentum sentit: prurigine tantum movetur. At circa dolor est et inflammatio; interdum etiam febris oritur, nonnumquam ex ulcere sanguis erumpit. Atque id quoque malum serpit. Quae omnia saepe intenduntur fitque ex his ulcus, quod phagedainam Graeci vocant, quia celeriter serpendo penetrandoque usque ossa corpus vorat. Id ulcus inaequale est, caeno simile; inest multus umor glutinosus; odor intolerabilis, maiorque quam pro modo ulceris inflammatio. Utrunque, sicut omnis cancer, fit maxime in senibus vel iis, quorum corpora mali habitus sunt.\u2014 Curatio utriusque eadem est, sed in maiore malo magis necessaria. Ac primum a\u00a0victus ratione ordinandus est, ut quiescat in lectulo, ut primis diebus a\u00a0cibo abstineat, aquam quam plurimam adsumat; alvus quoque ei ducatur; dein post inflammationem cibum boni suci capiat, vitatis omnibus acribus; potionis quantum volet, sic ut interdiu quidem aqua contentus sit, in cena vero etiam vini austeri aliquid bibat. Non aeque tamen fame in iis, quos  urgebit, atque iis, qui  therioma adhuc habebunt, utendum erit. Et victus quidem talis necessarius est. Super ulcus vero inspergenda arida aloe .\u00a0.\u00a0. oenanthe est, et, si parum proficiet, chalcitis. Ac si quis nervus exesa carne nudatus est, contegendus ante linteolo est, ne sub eo medicamento aduratur. Si validioribus etiamnum remediis opus est, ad eas compositiones veniendum est, quae vehementius adurunt. Quicquid autem inspergitur, averso specillo infundi debet. Superdanda cum melle sunt vel linamenta vel oleae folia ex vino decocta vel marrubium; eaque linteolo contegenda in aqua frigida madefacto dein bene expresso; circaque, qua tumor ex inflammatione est, imponenda quae reprimant cataplasmata. Si sub his nihil proficitur, ferro locus aduri debet, diligenter nervis, si qui apparent, ante contectis. Adustum vel medicamentis vel ferro corpus primum purgandum, deinde implendum esse apparere cuilibet ex prioribus potest. Sacer quoque ignis malis ulceribus adnumerari debet. Eius duae species sunt: alterum est subrubicundum aut mixtum rubore atque pallore exasperatumque per pusulas continuas, quarum nulla \u2020 alteri maior est, sed plurimae perexiguae: in his semper fere pus et saepe rubor cum calore est. Serpitque id nonnumquam sanescente eo, quod primum vitiatum est, nonnumquam etiam exulcerato, ubi ruptis pusulis ulcus continuatur umorque exit, qui esse inter saniem et pus videri potest. Fit maxime in pectore aut lateribus aut eminentibus partibus,  praecipueque in plantis. Alterum autem est in summae cutis exulceratione, sed sine altitudine, latum, sublividum inaequaliter tamen; mediumque sanescit extremis procedentibus. Ac saepe id, quod iam sanum videbatur, iterum exulceratur. At circa proxima cutis, quae vitium receptura est, tumidior et durior est coloremque habet ex rubro subnigrum. Atque hoc quoque malo fere corpora senior temptantur aut quae mali habitus sunt, sed in cruribus maxime.\u2014 Omnis autem sacer ignis, ut minimum periculum habet ex iis, quae serpunt, sic prope difficillime tollitur. Medicamentum eius fortuitum est uno die febris, quae umorem noxium absumat. Pus quo crassius et albidius est, eo periculi minus est. Prodest etiam infra os vulnerum .\u00a0.\u00a0. laedi, quo plus puris exeat et id, quod ibi corruptum corpus est, extrahatur. Sed tamen si febricula accessit, abstinentia, lectulo alvi ductione opus est. In omni vero sacro igni neque lenibus et glutinosis cibis, neque salsis et acribus utendum est, sed iis, quae inter utrunque sunt, qualis est panis sine fermento, piscis, haedus, aves, exceptoque apro omnis fere venatio. Si non est febricula, et gestatio utilis est et ambulatio et vinum austere et balneum. Atque in hoc quoque genere potio magis liberalis esse quam cibus debet. Ipsa autem ulcera si mediocriter serpunt, aqua calida, si vehementius, vino calido fovenda sunt; deinde acu pusulae, quaecunque sunt, aperiendae; tum imponenda ea, quae putrem carnem  exedunt. Ubi inflammatio sublata ulcusque purgatum est, imponi lene medicamentum debet. In altero autem genere possunt proficere mala Cotonea in vino cocta atque contrita, potest emplastrum vel Herae vel tetrapharmacum, cui quinta pars turis adiecta sit, potest nigra hedera ex vino austero cocta; ac, si celeriter malum serpit, non aliud magis proficit. Purgato ulcere, quod in summa cute esse proposui (B), satis ad sanitatem eadem lenia medicamenta proficient. Chironeum autem ulcus appellatur, quod et magnum est et habet oras duras, callosas, tumentes. Exit sanies non multa sed tenuis. Odor malus neque in ulcere neque in eius umore est; nulla inflammatio, dolor modicus est; nihil serpit, ideoque nullum periculum affet, sed non facile sanescit. Interdum tenuis cicatrix inducitur, deinde iterum rumpitur ulcusque renovatur. Fit maxime in pedibus et cruribus. Super id imponi debet, quod et lene aliquid et vehemens et reprimens habeat. Quale eius rei causa fit ex his: squamae aeris, plumbi eloti combusti, singulorum P.\u00a0\u00a0IIII; cadmiae, cerae, singulorum P.\u00a0\u00a0VIII; rosae quantum satis est ad ceram simul cum eis molliendam. Fiunt etiam ex frigore ulcera hiberna, maxime in pueris, et praecipue pedibus digitisque eorum, nonnumquam etiam in manibus. Rubor cum inflammatione mediocri est; interdum pusulae oriuntur, deinde exulceratio: dolor autem modicus.  Prurigo maior est: nonnumquam umor exit, sed non multus, qui referre vel pus vel saniem videtur.\u2014 In primis multa calida aqua fovendum est, in qua rapa decocta, aut si ea non sunt, aliquae verbenae ex reprimentibus. Si nondum adapertum ulcus, aes, quam maxime calidum quis pati potest, admovendum est. Si iam exulceratio est, imponi debet alumen aequa potione cum ture contritum vino adiecto, aut malicorium in aqua coctum deinde contritum. Si summa detracta pellicula est, hic quoque melius lenia medicamenta proficiunt. Struma quoque est tumor, in quo subter concreta quaedam ex pure et sanguine quasi glandulae oriuntur; quae vel praecipue fatigare medicos solent, quoniam et febres movent nec unquam facile maturescunt; et sive ferro sive medicamentis curantur, plerumque iterum iuxta cicatrices ipsas resurgunt multoque post medicamenta saepius; quibus id quoque adcedit, quod longo spatio detinent. Nascuntur maxime in cervice, sed etiam in alis et inguinibus .\u00a0.\u00a0. lateribus: in mammis quoque feminarum se reperisse chirurgicus Meges auctor est.Propter haec et album veratrum recte datur, atque etiam saepius, donec ea digerantur, et medicamenta imponuntur, quae umorem vel educant vel dissipent, quorum supra (cap. XVIII, 1\u20117 A, 13 seqq.) mentio facta est. Adurentibus quoque quidam utuntur,  quae exedunt crustaque eum locum astringant; tunc vero ut ulcus curant. Quaecunque autem ratio curandi est, corpus puro ulcere exercendum atque alendum est, donec ad cicatricem perveniat. Quae cum medici doceant, quorundam rusticorum experimento cognitum, quem struma male habet, si eum anguem edit, liberari. Furunculus vero est tuberculum acutum cum inflammatione et dolore, maximeque ubi iam in pus vertit. Qui ubi adapertus est, et exit pus, apparet pars carnis in pus versa, pars corrupta subalbida, subrubra, quem ventriculum quidam furunculi nominant. In eo nullum periculum est, etiam ut nulla curatio adhibeatur: maturescit enim per se atque erumpit: sed dolor efficit, ut potior medicina sit, quae maturius liberet.\u2014 Proprium eius medicamentum galbanum est: sed alia quoque quae supra (cap. XVIII) comprehensa sunt. Si cetera desunt, imponi debet primum non pingue emplastrum, ut id reprimat; deinde, si non repressit, quodlibet puri movendo accommodatum; si ne id quidem est, vel resina vel fermentum. Expresso pure nulla ultra curatio necessaria est. Phyma vero nominatur tuberculum furunculo simile, sed rotundius et planius, saepe etiam maius. Nam furunculus ovi dimidii magnitudinem raro explet, nunquam excedit: phyma etiam latius patere consuevit, sed inflammatio dolorque sub eo minores sunt. Ubi divisum est, pus eodem modo apparet; ventriculus, ut in furunculo, non invenitur,  verum omnis corrupta caro in pus vertitur. Id autem in pueris et saepius nascitur et facilius tollitur: in iuvenibus rarius oritur et difficilius curatur. Ubi aetas induravit, ne nascitur quidem. Quibus vero medicamentis discuteretur, supra (18, 16\u201120) propositum est. Phygetron autem est tumor non altus, latus, in quo quiddam pusulae simile est. Dolor distentioque vehemens est, et maior quam pro magnitudinem tumoris, interdum etiam febricula. Idque tarde maturescit neque magnopere in pus convertitur. Fit maxime aut in vertice aut in alis aut inguinibus. Panum a\u00a0similitudine figurae nostri vocant. Atque id ipsum quo medicamento tolleretur, supra (18, 19) demonstravi. Sed cum omnes hi nihil nisi minuti abscessus sint, generale nomen trahit latius vitium ad suppurationem spectans; idque fere fit aut post febres aut post dolores partis alicuius maximeque eos, qui ventrem infestarunt. Saepiusque oculis expositum est, siquidem latius aliquid intumescit ad similitudinem eius, quod phyma vocari proposui (Section: \u00a09), rubetque cum calore et paulo post etiam cum duritia, magisque \u2020 innocenter \u2020 indolescit et sitim vigiliamque exprimit: interdum tamen nihil horum in cute deprehendi potest, maximeque ubi altius pus movetur, sed cum siti vigiliaque sentitur intus aliquae  punctiones. Et quod desubito durius non est, melius est et quamvis non rubet, coloris tamen aliter mutati est. Quae signa iam pure oriente nascuntur: tumor ruborque multo ante incipiunt. Sed si locus mollis est, quae simul et reprimunt et refrigerant; qualia et alias (II.33, 2; V.18, 21) et paulo ante in erysipelate (V.26, 33) proposui: si iam durior est, ad ea veniendum est, quae digerant et resolvant; qualis est ficus arida contusa, aut faex mixta cum cerato, quod ex adipe suilla coactum sit, aut cucumeris radix, cui ex farina duae partes adiectae sint ante ex mulso decoctae. Licet etiam miscere aequis portionibus Hammoniacum, galbanum, propolim, viscum, pondusque adicere myrrae dimidio minus quam in prioribus singulis erit. Atque emplastra quoque et malagmata idem efficiunt, quae supra (18, 7\u201120; 19, 9\u201117) explicui. Quod per haec discussum non est, necesse est maturescat; idque quo celerius fiat, imponenda est farina hordeacia ex aqua cocta .\u00a0.\u00a0. recte miscetur. Eadem autem haec in minoribus quoque abscessibus, quorum nomina proprietatesque supra (Section: \u00a01\u201110) reddidi, recte fiunt; eademque omnium curatio, tantum modo distat. Crudum est autem, in quo magis quasi .\u00a0.\u00a0. venarum motus est, et gravitas et ardor et distentio et dolor et rubor et durities et, si maior abscessus est, horror aut etiam febricula permanet; penitusque  condita suppuratio est, si pro his, quae alibi cutis ostendit, punctiones sunt. Ubi ista se remiserunt, iamque is locus prurit et aut sublividus aut subalbidus est, matura suppuratio est; eaque ubi vel per ipsa medicamenta vel etiam ferro aperta est, pus debet emitti. Tum si qua in alis vel inguinibus sunt, sine linamento nutrienda sunt. In ceteris quoque partibus, si una plaga exigua est, si mediocris suppuratio fuit, si non alte penetravit, si febris non est, si valet corpus, aeque linamente supervacua sunt. In reliquis, parce tamen, nec nisi .\u00a0.\u00a0. plaga est, imponi debent. Commode vero vel super linamenta vel sine his imponitur lentricula ex melle aut malicorium ex vino coctum; quae et per se et mixta idonea sunt. Si qua circa duriora sunt, ad ea mollienda vel malva contrita vel faeni Graeci linive semen ex passo coctum superdandum est. Quicquid deinde impositum est, non astringi sed modice deligari debet. Illo neminem decipi decet, ut in hoc genere cerato utatur. Cetera quae pertinent ad purgandum ulcus, ad implendum, ad cicatricem inducendam, conveniuntque, in vulneribus (26, 27) exposita sunt. Nonnumquam autem et ex eiusmodi abscessibus et ex aliis ulcerum generibus fistulae oriuntur. Id nomen est ulceri alto, angusto, calloso. Fit in omni fere parte corporis, habetque quaedam in singulis locis propria. Prius de\u00a0communibus dicam. Genera igitur plura fistularum sunt, siquidem aliae breves sunt, aliae altius penetrant; aliae rectae  intus feruntur, alia multoque plures transversae; aliae simplices sunt, aliae duplices triplitesve ab uno ore intus orsae quae fiunt; aut etiam in plures sinus dividuntur; aliae rectae, aliae flexae et tortuosae sunt. Alia intra carnem desinunt, aliae ad ossa aut cartilaginem penetrant aut, ubi neutrum horum subest, ad interiora perveniunt; aliae deinde facile, aliae cum difficultate curantur; atque etiam quaedam insanabiles reperiuntur.\u2014 Expedita curatio in fistula simplici recenti intra carnem, adiuvatque ipsum corpus, si iuvenile, si firmum est: inimica contraria his sunt; itemque si fistula os vel cartilaginem vel nervum vel musculos laesit; si articulum occupavit; si vel ad vessicam vel ad pulmonem vel ad vulvam vel ad grandes venas arteriasve vel ad inania, ut guttur, stomachum, thoracem, penetravit. Ad intestina quoque eam tendere semper periculosum, saepe pestiferum est. Quibus multum mali accedit, si corpus vel aegrum vel senile vel mali habitus est. Ante omnia autem demitti specillum in fistulam convenit, ut quo tendat at quam alte perveniat, scire possumus, simul etiam protinus umida an siccior sit; quod extracto specillo patet. Si vero os in vicino est, id quoque disci potest, iam necne eo fistula pervenerit; .\u00a0.\u00a0. penetravit, quatenus nocuerit. Nam si molle est, quod ultimo specillo contingitur, intra carnem adhuc vitium est: si magis id renititur, ad os ventum est. Ibi deinde si labitur specillum, nondum caries est: si non labitur, sed aequali innititur, caries quidem, verum adhuc  levis est: si inaequale quoque et asperum subest vehementius os exessum est. At cartilato ubi subsit, ipsa sedes docet perventumque esse ad eam ex renisu patet. Et ex his quidem colliguntur fistularum sedes, aptatia, noxae: simplices vero esse sint, an in plures partes diducantur, cognosci potest ex modo puris; cuius si plus fertur quam quod simplici spatio convenit, plures sinus esse manifestam est; cumque fere iuxta sint caro et nervos et aliqua nervosa, quales fere tunicae membranaeque sunt, genus quoque puris docebit, num plures sinus intus diversa corporis genera perroserint. Siquidem in carne pus leve, album, copiosius fertur; at ex nervoso loco coloris quidem eiusdem, sed tenuius et minus; ex nervo pingue et oleo non dissimile. Denique etiam corporis inclinatio docet, num in plures partes fistulae penetrarint, quia saepe cum quis aliter decubuit aliterve membrum conlocavit, pus ferri quod iam desierat iterum incipit; testaturque non solium alium sinum esse ex quo descendat, sed etiam in aliam corporis partem eum tendere. Sed si et in carne et recens et simplex est, ac neque rugosa neque cava sede neque in articulo, sed in eo membro, quod per se inmobile non nisi cum toto corpore movetur, satis proficiet emplastrum, quod recentibus vulneribus inponitur, dum habeat vel sale vel alumen vel squamam aeris vel aeruginem vel ex metallicis  aliquid; exque eo collyrium fieri debet altera parte tenuius, altera parte paulo plenius; idque ea parte, qua tenuius est, antecedente demitti oportet in fistulam, donec purus sanguis se ostendat. Quae in omnibus collyris fistularum perpetua sint. Idem deinde emplastrum in linteolo superinponendum, supraque inicienda spongia est in acetum ante demissa; solvique quinto die satis est. Genusque victus adhibendum est, quo carnem ali docui (V.14. 26, 30). Ac si longius a\u00a0praecordiis fistula est, ex intervallo ieiunum radiculas esse, deinde vomere necessarium est. Vetustate callosa fit fistula. Callus autem neminem fallit, quia durus est et aut albus aut pallidus. Sed tum validioribus medicamentis opus est; quale est, quod habet: papaveris lacrimae P.\u00a01; cummis P.\u00a0\u00a0III =; cadmiae P.\u00a0\u00a0IIII; atramenti sutori P.\u00a0\u00a0VIII; ex quibus aqua coactis collyrium fit. Aut in quo sunt: gallae P.\u00a0\u00a0=-; aeruginis, sandaracae, aluminis Aegypti, singulorum P.\u00a0yyy I; atramenti sutori conbusti P.\u00a0yyy II. Aut quod constat ex chalcitide et saxo calcis, quibus auripigmenti dimidio minus quam in singulis prioribus est adicitur; eaque melle cocto excipiuntur. Expeditissimum autem est ex praecepto Megetis aeruginis rasae P.\u00a0\u00a0II conterere, deinde Hammoniaci thymiamatis P.\u00a0zzz I aceto liquare, eoque infuso aeruginem cogere; idque ex primis medicamentis est. Sed ut haec maximi  effectus sunt, sic, cui ista non adsunt, facile tamen est callum quibuslibet adurentibus medicamentis erodere: satisque est vel papyrum intortum vel aliquid ex penicillo in modum collyri adstrictum eo inlini. Scilla quoque cocta et mixta cum calce callum exest. Si quando vero longior sed transversa fistula est, demisso specillo contra principium huius incidi commodissimum est, et collyrium utrinque demitti. At si duplicem esse fistulam aut multiplicem existimamus, sic tamen ut brevis intraque carnem sit, collyrium uti non debemus, quod unam partem curet, reliquas omittat; sed eadem medicamenta arida in calamum scriptorium coicienda sunt, isque ori fistulae aptandus, inspirandumque, ut ea medicamenta intus conpellantur: aut eadem ex vino liquanda, vel, si sordidior fistula est, ex mulso, si callosior, ex aceto sunt idque intus infundendum. Quicquid inditum est, superponenda sunt, quae refrigerent et reprimant: nam fere quae circa fistulam sunt, habent aliquid inflammationis. Neque alienum est, ubi qui solverit, antequam rursus alia medicamenta coiciat, per oricularium clysterem fistulam eluere; si plus puris fertur, vino; si callus durior est, aceto; si iam purgatur, mulso vel aqua, in qua ervum coctum sit, sic ut huic quoque mellis paulum adiciatur. Fere vero fit, ut ea tunica, quae inter foramen et integram carnem est, victa medicamentis tota exeat, infraque ulcus purum sit; quod ubi contigit, imponenda glutinantia sunt, praecipueque spongia melle cocto inlita. Neque  ignoro multis placuisse linamentum in modum collyri compositum tinctum melle demitti; sed celerius id glutinat quam impletur. Neque verendum est, ne purum corpus puro corpori iunctum non coeat: adiectis quoque medicamentis ad id efficacibus .\u00a0.\u00a0. cum saepe exulceratio digitorum, nisi magna cura prospeximus, sanescendo in unum eos iungat. Est etiam ulceris genus, quod a\u00a0favi similitudine  a\u00a0Graecis nominatur, idque duas species habet. Alterum est subalbidum, furunculo simile, sed maius et cum dolore maiore. Quod ubi maturescit, habet foramina, per quae fertur umor glutinosus et purulentus; neque tamen ad iustam maturitatem pervenit. Si divisum est, multo plus intus corrupti quam in furunculo apparet altiusque descendit. Raro fit nisi in scapulis. Alterum .\u00a0.\u00a0. est minus super corpus eminens, durum, latum, subviride, subpallidum, magis exulceratum: siquidem ad singulorum pilorum radices foramina sunt, per quae fertur umor glutinosus, subpallidus, crassitudinem mellis aut visci referens, interdum olei. Si inciditur, viridis intus caro apparet. Dolor autem et inflammatio ingens est, adeo ut acutam quoque febrem movere consuerint.\u2014 Super id, quod minus crebris foraminibus exasperatum est, recte inponitur et ficus arida et lini semen in mulso coctum et emplastra ac malagmata materiam educentia, aut quae proprie huc pertinentia supra (cap. XII) posui. Super alterum et eadem medicamenta, et farina ex mulso cocta, sic ut ei dimidium resinae terebenthinae  misceatur; et ficus in mulso decocta, cui paulum hysopi contriti sit adiectum; et uvae taminiae pars quarta fico adiecta. Quod si parum in utrolibet genere medicamenta proficiunt, totum ulcus usque ad sanam carnem excidi oportebit. Ulcere ablato super plagam medicamenta danda sunt, primum quae pus citent, deinde quae purgent, tum quae impleant. Sunt vero quaedam verrucis similia, quorum diversa nomina ut vitia sunt. Acrochordona vocant, ubi sub cute coit aliquid durius, et interdum paulo asperius, coloris eiusdem, infra tenue, ad cutem latius; idque modicum est, quia raro fabae magnitudinem excedit. Vix unum tantum eodem tempore nascitur, sed fere plura, maximeque in pueris; eaque nonnumquam subito desinunt, nonnumquam mediocrem inflammationem excitant; sub qua etiam in pus convertuntur.At thymion nominatur, quod super corpus quasi verrucula eminet, ad cutem tenue, supra latius, subdurum et in summo perasperum. Idque summum colorem floris thymi repraesentat, unde ei nomen est, ibique facile finditur et cruentatur; nonnumquam aliquantum sanguinis fundit, fereque circa magnitudinem fabae Aegyptiae est, raro maius, interdum perexiguum. Modo unum autem, modo plura nascuntur, vel in palmis vel inferioribus pedum partibus. Pessima tamen in obscenis sunt maximeque ibi sanguinem fundunt. Myrmecia autem vocantur humiliora thymio durioraque, quae radices altius exigunt maioremque dolorem movent: infra lata, super autem tenuia, minus sanguinis mittunt;  magnitudine vix umquam lupini modum excedunt. Nascuntur ea quoque aut in palmis, aut inferioribus pedum partibus. Clavus autem nonnumquam quidem alibi, sed in pedibus tamen maxime nascitur, praecipue ex contuso, quamvis interdum aliter; dolorem, etiamsi non alias, tamen ingredienti movet. Ex his acrochordon et thymum saepe etiam per se finiuntur, et quo minora sunt, eo magis. Myrmecia et clavi sine curatione vix umquam desinunt. Acrochordon, si excissa est, nullam radiculam relinquit, ideoque ne renascitur quidem. Thymio clavoque excissis, subter rotunda radicula nascitur, quae penitus descendit ad carnem, eaque relicta idem rursus exigit. Myrmecia latissimis radicibus inhaerent, ideoque ne excidi quidem sine exulceratione magna possunt. Clavum subinde radere commodissimum est: nam sine ulla vi sic mollescit; ac si sanguinis quoque aliquid emissum est, saepe emoritur. Tollitur etiam, si quis eum circumpurgat, deinde inponit resinam, cui miscuit pulveris paulum, quem ex lapide molari contrito fecit. Cetera vero genera medicamentis adurenda sunt; aliisque id, quod ex faece vini; myrmecis id, quod ex alumine et sandaraca est, aptissimum. Sed ea, quae circa sunt, foliis contegi debent, ne ipsa quoque exulcerentur; deinde postea lenticula imponi. Tollit thymium etiam ficus in aqua cocta. At pusulae maxime vernis temporibus oriuntur. Earum plura genera sunt. Nam modo circa totum corpus partemve aspritudo quaedam fit, similes iis pusulis, quae ex urtica vel sudore nascuntur: exanthemata Graeci vocant; eaque modo rubent,  modo colorem cutis non excedunt. Nonnumquam plures similes varis oriuntur, nonnumquam maiores pusulae lividae aut pallidae aut nigrae, aut aliter naturali colore mutato; subestque his umor. Ubi eae ruptae sunt, infra quasi exulcerata caro apparet: phlyctaenae Graece nominantur. Fiunt vel ex frigore vel ex igne vel ex medicamentis. Phylacion autem paulo durior pusula est, subalbida, acuta, ex qua ipsa quod exprimitur umidum est. At ex pusulis vero nonnumquam etiam ulcuscula fiunt aut aridiora aut umidiora; et modo tantum cum prurigine, modo etiam cum inflammatione aut dolore; exitque aut pus aut sanies aut utrumque; maximeque id evenit in eminentibus partibus. Pessima pusula est, quae epinyctis vocatur: ea colore vel sublivida vel nigra vel alba esse consuevit. Circa hanc autem vehemens inflammatio est; et cum adaperta est, reperitur intus exulceratio muccosa, colore umori suo similis. Dolor ex ea supra magnitudinem eius est: neque enim ea faba maior est. Atque haec quoque oritur in eminentibus partibus et fere noctu; unde nomen quoque a\u00a0Graecis ei inpositum est.\u2014 In omnium vero pusularum curatione primum est multum ambulare atque exerceri; si quid ista prohibet, gestari. Secundum est cibum minuere, abstinere ab omnibus acribus et extenuantibus: eademque nutrices facere oportet, si lactens puer ita adfectus est. Praeter haec is, qui iam robustus est, si pusulae minutae sunt, desudare in balneo debet, simulque super eas nitrum inspergere  oleoque vinum miscere et sic ungui; tum descendere in solium. Si nihil sic proficitur, aut si maius pusularum genus occupavit, imponenda lenticula est, detractaque summa pellicula ad medicamenta lenia transeundum est. Epinyctis post lenticulam recte herba quoque sanguinali vel viridi coriandro curatur. Ulcera ex pusulis facta tollit spuma argenti cum semine feni Graeci mixta, sic ut his invicem rosa atque intubi sucus adiciatur, donec mellis crassitudo ei fiat. Proprie ad eas pusulas, quae infantes male habent, lapidis, quem pyriten vocant, P.\u00a0yyy VIII cum quinquaginta amaris nucibus miscetur, adiciunturque olei cyathi tres. Sed prius ungui ex cerussa pusulae debent, tum hoc inlini. Scabies vero durior: cutis rubicunda, ex qua pusulae oriuntur, quaedam umidiores, quaedam sicciores. Exit ex quibusdam sanies, fitque ex his continuata exulcerato pruriens; serpitque in quibusdam cito. Atque in aliis quidem ex toto desinit, in aliis vero certo tempore anni revertitur. Quo asperior est quoque prurit magis, eo difficilius tollitur: itaque eam, quae talis est, agrian id est feram Graeci appellant.\u2014 In hoc quoque victus ratio eadem quae supra (15 D) necessaria est: medicamentum autem ad incipientem hanc idoneum est, quod fit ex spodi, croci, aeruginis, singulorum P.\u00a0yyy I; piperis albi, omphaci, singulorum P.\u00a01; cadmiae P.\u00a0yyy VIII. At ubi iam exulceratio est, id, quod fit  ex sulpuris P.\u00a0yyy I; cerae P.\u00a0yyy IIII; picis liquidae hemina; olei sextaris duobus; quae simul incocuntur, dum crassitudo mellis sit. Est etiam quod ad Protarchum auctorem refertur. Habet farinae lupinorum S.I.; nitri cyathos IIIIS. picis liquidae heminam; resinae umidae selibram; aceti cyathos tres. Crocum quoque, Lycium, aerugo, murra, cinis aequis portionibus recte miscentur, et ex passo cocuntur; idque omnem pituitam ubique sustinet. Ac si nihil aliud est, amurca ad tertiam partem decocta vel sulpur pici liquidae mixtum, sicut in pecoribus proposui, hominibus quoque scabie laborantibus opitulantur. Inpetiginis vero species sunt quattuor. Minime mala est, quae similitudinem scabie repraesentat: nam et rubet et durior est et exulcerata est et roditur. Distat autem ab ea, quod magis exulcerata est et varis similis pusulas habet; videnturque esse in ea quasi bullulae quaedam, ex quibus interpositio tempore squamulae resolvuntur; certioribusque hoc temporibus revertitur. Alterum genus peius est, simile papulae fere, sed asperius rubicundiusque; figuras varias habet; squamulae ex summa cute discedunt; rosio maior est; celerius et latius procedit certioribusque etiamnum quam prior temporibus et fit et desinit: rubrica cognominatur. Tertia etiamnum deterior est: nam et crassior est et durior et magis tumet; in summa cute finditur et vehementius roditur. Ipsa  quoque squamosa sed nigra; proceditque et late nec tarde; et minus errat in temporibus, quibus aut oritur aut desinit neque ex toto tollitur: nigrae cognomen est. Quartum genus est, quod curationem omnino non recipit, distans colore: nam subalbidum est et recenti cicatrici simile; squamulasque habet pallidas, quasdam subalbidas, quasdam lenticulae similes, quibus demptis nonnumquam profluit sanguis. Alioqui vero umor eius albidus est, cutis dura atque fissa est; proceditque latius. Haec vero omnia genera maxime oriuntur in pedibus et manibus; atque ungues quoque infestant. Medicamentum non aliud valentius est quam quod ad scabiem quoque pertinere sub auctore Protarcho retuli (28, 16 C). Serapion autem nitri P.\u00a0yyy II, sulpuris P.\u00a0yyy IIII excipiebat resina copiosa, eaque utebatur. Papularum vero duo genera sunt. Alterum est in quo per minimas pusulas cutis exasperatur et rubet leviterque roditur: medium habet pauxillo levius, tarde serpit. Idque vitium maxime rotundum incipit, eademque ratione in orbem procedit. Altera autem est, quam agrian id est feram Graeci appellant; in qua similiter quidem sed magis cutis exasperatur exulceraturque, ac vehementius et roditur et rubet et interdum etiam pilos remittit. Minus rotunda est, difficilius sanescit: nisi sublata est, in inpetiginem vertitur. Sed levis papula etiam, si ieiuna saliva cotidie defricatur, sanescit: maior commodissime murali herba tollitur, si sub ea detrita est. Ut vero ad composita medicamenta veniamus, idem illud Protarchi (28, 17 C) tanto valentius in his est, quanto minus in his viti est.  Alterum ad idem Myronis: nitri rubri, turis, singulorum P.\u00a01; cantharidum purgatarum P.\u00a0\u00a0II; sulpuris ignem non experti tantundem; resinae terebenthinae liquidae P.\u00a0\u00a0XX; farinae loli S.\u00a0III; gitti cyathos IIIS.; picis crudae S.I. Vitiligo quoque quamvis per se nullum periculum adfert, tamen et foeda est et ex malo corporis habitu fit. Eius tres species sunt. Alphos vocatur, ubi color albus est, fere subasper, et non continuus, ut quaedam quasi guttae dispersae esse videantur. Interdum etiam latius et cum quibusdam intermissionibus serpit. Melas colore ab hoc differt, quia niger est et umbrae similis: cetera eadem sunt. Leuce habet quiddam simile alpho, sed magis albida est, et altius descendit, in eaque albi pili sunt et lanugini similes. Omnia haec serpunt, sed in aliis celerius, in aliis tardius. Alphos et melas in quibusdam variis temporibus et oriuntur et desinunt: leuce quem occupavit, non facile dimittit. Priora curationem non difficillimam recipiunt, ultimum vix umquam sanescit; ac si quid ei vitio demptum est, tamen non ex toto sanus color redditur. Utrum autem aliquod horum sanabile sit, an non sit, experimento facile colligitur. Incidi enim cutis debet aut acu pungi: si sanguis exit, quod fere fit in duobus prioribus, remedio locus est; si umor albidus, sanari non potest; itaque ab hoc quidem abstinendum est. Super id vero, quod curationem recipiti, inponenda lenticula mixta cum sulpure et ture, sic ut ea contrita  ex aceto sint. Aliud ad idem, quod ad Irenaeum auctorem refertur: alcyonium, nitrum, cuminum, fici folia arida paribus portionibus contunduntur adiecto aceto. His in sole vitiligo perunguitur, deinde non ita multo post, ne nimis erodatur, eluitur. Proprie quidam Myrone auctore eos, quos alphox vocari dixi, hoc medicamento perungunt: sulpur is P.\u00a0\u00a0=-; aluminis scissilis P.\u00a0\u00a0=; nitri P.\u00a0==; murti aridae contritae acetabulum miscent; deinde in balneo super vitiliginem inspergunt farinam ex faba, tum haec inducunt. Ii vero, quos melanas vocari dixi, curantur, cum simul contrita sunt alcyoneum, tus, hordeum, faba; eaque sine oleo in balineo ante sudorem insperguntur; tum genus id vitiliginis defricatur. Dixi de\u00a0iis vitiis, quae per totum corpus orientia medicamentorum auxilia desiderant (V.26, 27, 28): nunc ad ea veniam, quae non nisi in singulis partibus incidere consuerunt, orsus a\u00a0capite. In hoc igitur capillis fluentibus maxime quidem saepe radendo succurritur. Adicit autem vim quandam ad continendum ladanum cum oleo mixtum. Nunc de\u00a0iis capillis loquor, qui post morbum fere fluunt: nam quominus caput quibusdam aetate nudetur, succurri nullo modo potest. 2   Porrigo autem est, ubi inter pilos quaedam quasi squamulae surgunt haeque a\u00a0cute resolvuntur: et interdum madent, multo saepius siccae sunt. Idque evenit modo sine ulcere, modo exulcerato loco, huic quoque modo malo odore, modo nullo accedente. Fereque id in capillo fit, rarius in barba, aliquando etiam in supercilio. Ac neque sine aliquo vitio corporis nascitur neque ex toto inutile est: nam bene integro capite non exit.\u2014 Ubi aliquod in eo vitium est, non incommodum est summam cutem  potius subinde corrumpi quam id quod nocet in aliam partem necessariam verti. Commodius est ergo subinde pectendo repurgare quam id ex toto prohibere. Si tamen ea res nimium offendit, quod umore sequente fieri potest, magisque si is etiam mali odoris est, caput saepe radendum est, dein id super adiuvandum aliquis ex leviter reprimentibus, quale est nitrum cum aceto, vel ladanum cum murteo et vino, vel myrobalanum cum vino. Si parum per haec proficitur, vehementioribus uti licet cum eo ut sciamus utique in recenti vitio id inutile esse. 3   Est etiam ulcus, quod a\u00a0fici similitudine sycosis a\u00a0Graecis nominatur: caro excrescit. Et id quidem generale est: sub eo vero duae species sunt: alterum ulcus durum et rotundum est, alterum umidum et inaequale. Ex duro exiguum quiddam et glutinosum exit, ex \u2020 sumplus et mali odoris. Fit utrumque in is partibus, quae pilis conteguntur: sed id quidem, quod callosum et rotundum est, maxime in barba, id vero, quod umidum, praecipue in capillo.\u2014 Super utrumque oportet inponere elaterium aut lini semen contritum et aqua coactum aut ficum in aqua decoctam aut emplastrum tetrapharmacum ex aceto subactum; terra quoque Eretria ex aceto liquata recte inlinitur. 4   Arearum quoque dum genera sunt. Commune  utrique est, quod emortua summa pellicula pili primum extenuantur, deinde excidunt; ac si ictus is locus est, sanguis exit liquidus et mali odoris. Increscitque utrumque in aliis celeriter, in aliis tarde; peius est id quod densam cutem et subpinguem et ex toto glabram fecit. Sed ea, quae alopecia nominatur, sub qualibet figura dilatatur. Est et in capillo et in barba. Id vero, quod a\u00a0similitudine ophis appellatur, incipit ab occipitio; duorum digitorum latitudinem non excedit; ad aures duobus capitibus serpit, quibusdam etiam ad frontem, donec se duo capita in qualibet aetate est, hoc fere in infantibus.\u2014 Illud vix umquam sine curatione, hoc per se saepe finitur. Quidam haec genera arearum scalpello exasperant: quidam inlinunt adurentia ex oleo, maximeque chartam conbustam: quidam resinam terebenthinam cum thapsia inducunt. Sed nihil melius est quam novacula cottidie radere, quia, cum paulatim summa pellicula excisa est, adaperiuntur pilorum radiculae; neque ante oportet desistere, quam frequentem pilum nasci apparuerit. Id autem, quod subinde raditur, inlini atramento scriptorio satis est. 5   Paene ineptiae sunt curare varos et lenticulas et ephelidas, sed eripi tamen feminis cura cultus sui non potest. Ex his autem, quas supra posui, vari lenticulaeque vulgo notae sunt; quamvis rarior ea species est, quam semion Graeci vocant,  cum sit ea lenticula rubicundior et inaequalior. Ephelis vero a\u00a0plerisque ignoratur, quae nihil est nisi asperitas quaedam et durities mali coloris. Cetera non nisi in facie, lenticula etiam in alia parte nonnumquam nasci solet; de\u00a0qua per se scribere alio loco visum operae pretium non est.\u2014 Sed vari commodissime tolluntur inposita resina, cui non minus quam ipsa est aluminis scissilis, et paulum mellis adiectum est. Lenticulam tollunt galbanum et nitrum, cum pares portiones habent contritaque ex aceto sunt, donec ad mlh crassitudinem venerint. His corpus inlinendum et interpositis pluribus horis mane eluendum est oleoque leviter unguendum. Ephelidem tollit resina, cui tertia pars salis fossilis et paulum mellis adiectum est. Ad omnia ista vero atque etiam ad colorandas cicatrices potest ea compositio, quae ad Tryphonem patrem auctorem refertur. In ea pares portiones sunt myrobalani magmatis, cretae cimolia subcaeruleae, nucum amararum, farinae hordei atque ervi, struthi albi, sertulae Campanae seminis. Quae omnia contrita melle quam amarissimo coguntur, inlitumque id vespere mane eluitur. 6   Sed haec quidem mediocria sunt. Ingentibus vero et variis casibus oculi nostro patent; qui cum magnam partem ad vitae simul et usum et dulcedinem conferant, summa cura tuendi sunt. Protinus autem orta lippitudine quaedam notae sunt, ex quibus quid eventurum sit colligere possumus.  Nam si simul et lacrima et tumor et crassa pituita coeperint, si ea pituita lacrimae mixta est, si ea lacrima calida non est, pituita vero alba et mollis, tumor non durus, longae valetudinis metus non est. At si lacrima multa et calida, pituitae paulum, tumor modicus est, idque in uno oculo est, longum id, sed sine periculo futurum est. Idque lippitudinis genus minime cum dolore est, sed vix ante vicensimum diem tollitur, nonnumquam per duos menses durat. Quandoque finitur, pituita alba et mollis incipit esse, lacrimaeque miscetur. At si simul ea utrumque oculum invaserunt, potest esse brevior, sed periculum ulcerum est. Pituita autem sicca et arida dolorem quidem movet, sed maturius desinit, nisi quid exulceravit. Tumor magnus si sine dolore est et siccus, sine ullo periculo est: si siccus quidem, sed cum dolore est, fere exulcerat, et nonnumquam ex eo casu fit, ut palpebra cum oculo glutinetur. Eiusdem exulcerationis timor in palpebris pupillisve est, ubi super magnum dolorem lacrimae salsae calidaeque eunt, aut etiam, si tumore in finito diu lacrima cum pituita profluit. Peius etiamnum est, ubi pituita pallida aut livida est, lacrima calida et multa profluit, caput calet, a\u00a0temporibus ocos dolor pervenit, nocturna vigilia urget, siquidem sub his oculus plerumque rumpitur, votumque est, ut tantum exulceretur. Intus ruptum oculum febricula iuvat. Si foras iam ruptus procedit, sine auxilio est.  Si de\u00a0nigro aliquid albidum factum est, diu manet: at si asperum et crassum est, etiam post curationem vestigium aliquod relinquit.\u2014 Curari vero oculos sanguinis detractione, medicamento, balneo, vino vetustissimus auctor Hippocrates memoriae prodidit: sed eorum tempora et causas parum explictui, in quibus medicinae summa est. Neque minus in abstinentia et alvi ductione saepe auxilii est. Hos igitur interdum inflammatio occupat, ubi cum tumore in his dolor est, sequiturque pituitae cursus nonnumquam copiosior vel acrior, nonnumquam utraque parte moderatior. In eiusmodi casu prima omnium sunt quies et abstinentia. Ergo primo die loco obscuro cubare debet, sic ut a\u00a0sermone quoque abstineat; nullum cibum adsumere, si fieri potest, ne aquam quidem; sin minus, certe quam minimum eius. Quod is graves dolores sunt, commodius secundo die; si tamen res urget, etiam primo sanguis mittendus est, utique, si in fronte venae tument, si firmo corpore materia superest. Si vero minor impetus, minus acrem curationem requirit; alvum, sed non nisi secundo tertiove die, duci oportet. At modica inflammatio neutrum ex his auxilium desiderat, satisque est uti quiete et abstinentia. Neque tamen lippientibus longum ieiunium necessarium est, ne pituita tenuior atque acrior fiat: sed secundo die dari debet id, quod levissimum videri  potest ex iis, quae pituitam faciunt crassiorem; qualia sunt ova sorbilia: si minor vis urget, pulticula quoque aut panis ex lacte. Insequentibusque diebus quantum inflammationi detrahetur, tantum adici cibis poterit, sed generis eiusdem; utique ut nihil salsum, nihil acre, nihil ex iis, quae extenuant, sumatur, nihil potui praeter aquam. Et victus quidem ratio talis maxime necessaria est. Protinus autem primo die croci P.\u00a0\u00a0I, et farinae candidae quantum tenuissimae P.\u00a0\u00a0II, excipere oportet ovi albo, donec mellis crassitudinem habeat, idque in linteolum inlinere, et fronti adglutinare, ut conpressis venis pituitae impetum cohibeat. Si crocum non est, tus idem facit. Linteolo an lana excipiatur, nihil interest. Superinungui vero oculi debent, sic ut croci quantum tribus digitis conprehendi potest, sumatur; murrae ad fabae, papaveris lacrimae ad lenticulae magnitudinem; eaque cum passo conterantur, et specillo super oculum inducantur. Aliud ad idem: murrae P.\u00a0\u00a0-; mandragorae suci P.\u00a0\u00a0I; papaveris lacrimae P.\u00a0\u00a0II; foliorum rosae, cicutae seminis, singulorum P.\u00a0III; acaciae P.\u00a0\u00a0IIII; cummis P.\u00a0\u00a0VIII. Et haec quidem interdiu: nocte vero, quo commodior quies veniat, non alienum est superinponere candidi panis interiorem partem ex vino subactam: nam et pituitam reprimit, et, si quid lacrimae processit, absorbet, et oculum glutinari non patitur. Si grave id et durum propter magnum oculorum dolorem videtur, ovi et  album et vitellus in vas defundendum est, adiciendumque eo mulsi paulum, idque digito permiscendum. Ubi facta unitas est, demitti debet lana mollis bene carpta, quae id excipiat, superque oculos inponi. Ea res et levis est et refrigerando pituitam coercet, et non exarescit, et glutinari oculum non patitur. Farina quoque hordeacea cocta, et cum malo Cotoneo cocto mixta commode inponitur; neque a\u00a0ratione abhorret etiam penicillo potissimum uti expresso, si levior impetus est, ex aqua, si maior, ex posca. Priora fascia deliganda sunt, ne per somnum cadant: at hoc superinponi satis est, quia et reponi ab ipso commode potest, et, cum inaruit, iterum madefaciendum est. Si tantum mali est, ut dou diu prohibeat, eorum aliquod dandum est, quae anodyna Graeci appellant; satisque puero quod ervi, viro quod fabae magnitudinem impleat. In ipsum vero oculum primo die, nisi modica inflammatio est, nihil recte coicitur: saepe enim potius concitatur eo pituita quam minuitur. A\u00a0secundo die gravi quoque lippitudini per indita medicamenta recte succurritur, ubi vel iam sanguis missus vel alvus ducta est, aut neutrum necessarium esse manifestum est. Multa autem multorumque auctorum collyria ad id apta sunt, novisque etiam nunc mixturis temperari possunt, cum lenia medicamenta et modice reprimentia facile et varie misceantur. Ego nobilissima exequar. Est igitur Philonis, quod habet cerussae elotae, spodii, cummis, singulorum P.\u00a0\u00a0I; papaveris lacrimae conbustae P.\u00a0\u00a0II. Illud scire oportet, hic quoque omnia medicamenta singula primum per se teri, deinde mixta iterum adiecta paulatim vel aqua vel alio umore: cummi cum quasdam alias facultates habeat, hoc maxime praestare, ut, ubi collyria facta inaruerunt, glutinata sint neque frientur. Dionysi vero collyrium est: papaveris lacrimae combustae, donec tenerescat, P.\u00a0\u00a0II =; turis combusti, cummis, singulorum P.\u00a0\u00a0S; spodii P.\u00a0\u00a0IIII. Cleonis nobile admodum: papaveris lacrimae frictae P.\u00a0\u00a0I; croci P.\u00a0=; cummis P.\u00a0\u00a0I; quibus cum teruntur adicitur rosae sucus. Aliud eiusdem valentius: squamae aeris, quod stomoma appellant, P.\u00a0\u00a0I; croci P.\u00a0\u00a0II; spodii P.\u00a0\u00a0IIII; plumbi eloti et combusti P.\u00a0\u00a0VI; cummis tantundem. Attalium quoque ad idem est, maxime ubi multa pituita profluit: castorei P.\u00a0\u00a0-; aloes P.\u00a0\u00a0III; cadmiae curatae P.\u00a0\u00a0VIII; stibis tantundem, acaciae suci P.\u00a0\u00a0XII. Quod cum cummis quid hoc non habet, liquidum in puxidicula servatur. Theodotus vero huic compositioni adiecit papaveris lacrimae combustae P.\u00a0\u00a0-; aeris combusti et eloti P.\u00a0\u00a0II; nucleos palmularum combustos P.\u00a0\u00a0X; cummis P.\u00a0\u00a0XII. At ipsius Theodoti, quod a\u00a0quibusdam acharistum nominatur, eiusmodi est: castorei, nardi Indici, singulorum P.\u00a0\u00a0I; Lyci P.\u00a0\u00a0=; papaveris lacrimae tantundem; murrae P.\u00a0\u00a0II; croci, cerussae  elotae, aloes, singulorum P.\u00a0\u00a0III; cadmiae botruitidis elotae, aeris conbusti, singulorum P.\u00a0\u00a0VIII; cummis P.\u00a0\u00a0XVIII; acaciae suci P.\u00a0\u00a0XX; stibis tantundem; quibus aqua pluviatilis adicitur. Praeter haec ex frequentissimis collyriis est id, quod quidam cycnon, quidam a\u00a0cinereo colore tephron appellant: amuli, tracantae, acaciae suci, cummis, singulorum P.\u00a0\u00a0I; papaveris lacrimae P.\u00a0\u00a0II; cerussae elotae P.\u00a0\u00a0IIII; spumae elotae P.\u00a0\u00a0VIII, quae aquae ex aqua pluviatili oncteruntur. Euelpides autem, qui aetate nostra maximus fuit ocularius medicus, utebatur eo, quod ipse conposuerat: trygodes nominabat: castorei P.\u00a0\u00a0==; Lyci, nardi, papaveris lacrimae, singulorum P.\u00a0\u00a0I; croci, murrae, aloes, singulorum P.\u00a0\u00a0IIII; aeris combusti P.\u00a0\u00a0VIIII; cadmiae et stibis, singulorum P.\u00a0\u00a0XII; acaciae suci P.\u00a0\u00a0XXXVI; cummis tantundem. Quo gravior vero quaeque inflammatio est, eo magis leniri medicamentum debet adiecto vel albo ovi vel muliebri lacte. At si neque medicus neque medicamentum praesto est, saepius utrumlibet horum in oculos penicillo ad id ipsum facto infusum id malum lenit. Ubi vero aliquis relevatus est, iamque cursus pituitae constitit, reliquias fortasse leniores futuras discutiunt balneum et vinum. Igitur lavari debet leviter ante oleo perfricatus diutiusque in cruribus et feminibus, multaque calida aqua fovere oculos; deinde per caput prius calida,  deinde egelida perfundi: a\u00a0balineo cavere ne quo frigore afflatuve laedatur; post haec cibo paulo pleniore quam ex eorum dierum consuetudine uti vitatis tamen omnibus pituitam extenuantibus. Vinum bibere lene, subausterum, modice vetus, neque effuse neque timide, ut neque cruditas ex eo et tamen somnus fiat lenianturque intus latentia acria. Si quis in balineo sensit maiorem oculorum perturbationem quam attulerat, quod incidere iis solet, qui manente adhuc pituitae cursu festinarunt, quam primum discedere debet, nihil eo die vini adsumere, cibi minus etiam quam pridie. Deinde cum primum satis pituita substitit, iterum ad usum balinei redire. Solet tamen evenire nonnumquam sive tempestatium vitio sive corporis, ut pluribus diebus neque dolor neque inflammatio et minime pituitae cursus finiatur. Quod ubi incidit iamque ipsa vetustate res matura est, ab his iisdem auxilium petendum est id est balineo et vino. Haec enim ut in recentibus malis aliena sunt, quia concitare ea possunt et accendere, sic in veteribus, quae nullis aliis auxiliis cesserunt, admodum efficacia esse consuerunt, videlicet hic quoque ut alibi, cum secunda vana fuerunt, contrariis adiuvantibus. Sed ante tonderi ad cutem convenit, deinde in balineo aqua calida quam plurima caput atque oculos fovere,  tum utrumque penicillo detergere, et ungere caput irino unguento; continereque in lectulo se, donec omnis calor, qui conceptus est, finiatur desinatque sudor, qui nco in capite collectus est. Tum ad idem cibi vinique genus veniendum, sic ut potiones meracae sint; obtegendumque caput et quiescendum. Saepe enim post haec gravis somnus, saepe sudor, saepe alvi deiectio pituitae cursum finit. Si levatum malum est, quod aliquanto saepius fit, per plures dies idem fieri oportet, donec ex toto sanitas restituatur. Si diebus iisdem alvus nihil reddit, ducenda est, quo magis superiores partes leventur. Nonnumquam autem ingens inflammatio tanto impetu erumpit, ut oculos sua sede propella: proptosin id, quoniam oculi procidunt, Graeci appellant. His utique, si vires patiuntur, sanguinem mitti; si id fieri non potest, alvum duci, longioremque inediam indici necessarium est. Opus autem lenissimis medicamentis est, ideoque Cleonis collyrio quidam, quod ex duobus ante (5 init.) positum est, utuntur: sed optumum est Nilei, neque de\u00a0ullo magis inter omnes auctores convenit. Id habet nardi Indici, papaveris lacrimae, singulorum P.\u00a0\u00a0-; cummis P.\u00a0\u00a0I; croci P.\u00a0\u00a0II; foliorum rosae recentium P.\u00a0\u00a0IIII; quae vel aqua pluviatili, vel vino leni, subaustero coguntur. Neque alienum est malicorium vel sertulam Campanam ex vino coquere, deinde conterere; aut murram nigram cum rosae foliis miscere; aut  hyoscyami folia cum ovi vitello cocti aut farinam cum acaciae suco vel passo aut mulso; quibus si folia quoque papaveris adicuntur, aliquanto valentiora sunt. Horum aliquo praeparato penicillo fovere oculos oportet ex aqua calida expresso, in qua ante vel murti vel rosae folia decocta sint; deinde ex illis aliquid inponi. Praeter haec ab occipitio incisa cute cucurbitula adhibenda est. Quod si per haec restitutus oculus in sedem suam non est eodemque modo prolapsus permanet, scire oportet lumen esse amissum; deinde futurum ut aut indurescat is aut in pus vertatur. Si suppuratio ac dolor finiatur, et intus tunicae residant, quo minus foeda postea facies sit. Utendum deinde vel his collyriis est ex lacte aut ovo, vel croco .\u00a0.\u00a0. vel cui album ovi misceatur. At si induruit et sic emortuus est, ne in pus verteretur, quatenus foed prominebit, excidendum erit, sic ut hamo summa tunica adprehendatur, infra id scalpellus incidat; tum eadem medicamenta erunt coicienda, donec omnis dolor finiatur. Iisdem medicamentis in eo quoque oculo utendum est, qui prius procidit, dein per plura loca fissus est. Solent etiam carbunculi ex inflammatione nasci, nonnumquam in ipsis oculis, nonnumquam in palpebris, et in his ipsis modo ab interiore modo ab exteriore.\u2014 In hoc casu alvus ducenda est, cibus  minuendus, lac potui dandum, ut acria laeserunt leniantur. Quod at cataplasmata et medicamenta pertinet, is utendum, quae adversum inflammationem proposita sunt (6,1E - 8B26.27). Atque hic quoque Nilei collyrium optimum est: si tamen carbunculus in exteriore palpebrae parte est, ad cataplasmata aptissimum est lini semen ex mulos coctum; aut si id non est, tritici farina eodem modo cocta. Pusula quoque ex inflammatione interdum oriuntur. Quod si inter initia protinus incidit, magis etiam servanda sunt, quae de\u00a0sanguine et quiete supra proposui (1 EF, 8 F): sin serius quam ut sanguis mitti possit, alvus tamen ducenda est; si id quoque aliqua res inhibet, utique victus ratio servanda est. Medicamentis autem huc quoque lenibus opus est, quale Nilei, quale Cleonis. Id quoque, quod Philalethus vocatur, huc aptum est: murrae, papaveris lacrimae, singulorum P.\u00a0\u00a0I; plumbii eloti, terrae Samiae, quae aster vocatur, tracanti, singulorum P.\u00a0\u00a0IIII; stibis cocti, amuli, singulorum P.\u00a0\u00a0VI; spodi eloti, cerussae elotae, singulorum P.\u00a0\u00a0VIII. Quae aqua pluviatili excipiuntur. Usus collyrii vel ex ovo vel ex lacte est. Ex pusulis ulcera interdum fiunt; ea recentia aeque lenibus medicamentis nutrienda sunt, et iisdem fere, quae supra in pusulis posui (V.28, 15E).\u2014 Fit quoque proprie ad haec quod dia libanu vocatur. Habet aeris combusti et eloti, papaveris lacrimae frictae,  singulorum P.\u00a0\u00a0I; spodi eloti, turis, stibis combusti et eloti, murrae, cummis, singulorum P.\u00a0\u00a0II. Evenit etiam, ut oculi vel ambo vel singuli minores fiant quam esse naturaliter debeant; idque et acer pituitae cursus in lippitudine efficit et continuati fletus et ictus parum bene curati.\u2014 In his quoque iisdem lenibus medicamentis ex muliebri lacte utendum est; cibis vero is, qui maxime corpus alere et inplere consuerunt; vitandaque omni modo causa, quae lacrimas excitet, curaque domesticorum; quorum etiam, si quid tale incidit, eius notitiae subtrahendum. Atque acria quoque medicamenta et acres cibi non alio magis nomine his nocent, quam quod lacrimas movent. Genus quoque viti est, quom inter pilos palpebrarum peduculi nascuntur: pthiriasin Graeci nominant. Quod cum ex malo corporis habitu fiat, raro non ultra procedit. Sed fere tempore interposito vehementer oculis aciem quoque ipsam corrumpit.\u2014 His alvus ducenda est, caput ad cutem tondendum, diuque cotidie ieiunis perfricandum; his ambulationibus aliisque exercitationibus diligenter utendum; gargarizandum ex mulso, in quo nepeta et pinguis ficus decocta sit; saepe in balineo multa aqua calida fovendum caput; vitandi acres cibi, lacte vinoque pingui utendum, bibendumque liberalius quam edendum est. Medicamenta vero intus quidem lenia danda sunt, ne quid acrioris pituitae  concitent, super ipsos vero peduculos alia, quae necare eos, et prohibere, ne similes nascantur, possint. Ad is ipsum spumae nitri P.\u00a0\u00a0-; sandaracae P.\u00a0\u00a0-; uvae taminiae P.\u00a0\u00a0I simul teruntur, adiciturque vetus oleum pari potione atque acetum, donec mellis ei crassitudo sit. Hactenus oculorum morbi lenibus medicamentis nutriuntur. Genera deinde alia sunt, quae diversam curationem desiderant, fereque ex inflammationibus nata, sed finitis quoque his manentia. Atque in primis in quibusdam perseverat tenuis pituitae cursus; quibus alvus ab inferiore parte evocanda est, demendum aliquid ex cibo. Neque alienum est inlini frontem conpositione Andriae, quae habet cummis P.\u00a0\u00a0I; cerussae, stibis, singulorum P.\u00a0\u00a0II; spumae argenti coctae et elotae P.\u00a0\u00a0IIII. Sed ea spuma ex aqua pluviatili coquitur, et arida haec medicamenta ex suco murti conteruntur. His inlita fronte cataplasma quoque superiniciendum est ex farina, quae frigida aqua coacta sit, cuique aut acaciae sucus aut cupressus adiecta sit. Cucurbitula quoque inciso vertice recte adcommodatur aut ex temporibus sanguis emittitur. Inungui vero eo debet, quod habet: squamae aeris, papaveris lacrimae, singulorum P.\u00a0\u00a0I; cervini cornus conbusti et eloti, plumbi eloti, cummis, singulorum P.\u00a0\u00a0IIII; turis P.\u00a0\u00a0XII. Hoc collyrium, quia cornu habet, dia tu ceratos nominatur. Quotienscumque non  adicio, quod genus umoris adiciendum sit, aquam intellegi volo. Ad idem Euelpidis, quod memigmenon nominabat. In eo papaveris lacrimae et albi piperis singulae unciae sunt; cummis libra P.; aeris combusti P.\u00a0IS. Inter has autem curationes post intermissiones aliqua prosunt balineum et vinum. Cumque omnibus lippientibus vitandi cibi qui extenuant, tum praecipue, quibus tenuis umor diu fertur. Quod si iam fastidium est eorum, quae pituitam crassiorem reddunt (sicut in hoc genere materiae maxime promptum est), confugiendum est ad ea, quae, quia ventrem, corpus quoque adstringunt. At ulcera, si cum inflammatione finita .\u00a0.\u00a0. non sunt, aut supercrescentia aut sordida aut cava aut certe vetera esse consuerunt. Ex his supercrescentia collyrio, quod memigmenon vocatur, optime reprimuntur: sordida purgantur et eodem et eo, quod zmilion nominatur. Habet aeruginis P.\u00a0\u00a0IIII; cummis tantundem; Hammoniaci, mini Sinopici, singulorum P.\u00a0\u00a0XVI; quae quidam ex aqua, quidam, quo vehementiora sint, ex aceto terunt. Id quoque Euelpidis, quod pyrrona appellabat, huc utile est: croci P.\u00a0\u00a0I; papaveris lacrimae, cummis, singulorum P.\u00a0\u00a0II; aeris combusti et eloti, murrae, singulorum P.\u00a0\u00a0IIII; piperis albi P.\u00a0\u00a0VI. Sed ante leni, tum hoc inunguendum est. Id quoque eiusdem, quod sphaerion nominabat, eodem valet: lapidis haematitis eloti P.\u00a0\u00a0I =; piperis grana sex; cadmiae elotae, murrae, papaveris lacrimae, singulorum P.\u00a0\u00a0II; croci P.\u00a0\u00a0IIII; cummis P.\u00a0\u00a0VIII. Quae cum vino Aminaeo conterantur. Liquidum autem medicamentum ad idem componebat, in quo erant haec: aeruginis P.\u00a0\u00a0=; misy conbusti, atramenti sutori, cinnamomi, singulorum P.\u00a0\u00a0I; croci, nardi, papaveris lacrimae, singulorum P.\u00a0\u00a0I =; murrae P.\u00a0\u00a0II; aeris combusti P.\u00a0\u00a0III; cineris ex odoribus P.\u00a0\u00a0IIII; piperis grana XV. Haec ex vino austero teruntur, deinde cum passi tribus heminis decocuntur, donec corpus unum sit; idque medicamentum vetustate efficacius fit. Cava vero ulcera commodissime implent ex iis, quae supra posita sunt, sphaerion et id, quod Philalethus vocatur. Idem sphaerion vetusti ulceribus et vix ad cicatrices venientibus optime succurrit. Est etiam collyrium, quod, cum ad plura valeat, plurimum tamen proficere in ulceribus videtur. Refertur ad Hermonem auctorem. Habet piperis longi P.\u00a0\u00a0I =; albi P.\u00a0\u00a0I -; cinnamomi, costi, somno P.\u00a0\u00a0I; atramenti sutori, nardi, casiae, castorei, singulorum P.\u00a0\u00a0II; gallae P.\u00a0\u00a0V; murrae, croci, turis, Lyci, cerussae, singulorum P.\u00a0\u00a0VIII; papaveris lacrimae P.\u00a0\u00a0XII; aloes, aeris combusti, cadmiae, singulorum P.\u00a0\u00a0XVI; acaciae, stibis, cummis, singulorum P.\u00a0\u00a0XXV. Factae vero ex ulceribus cicatrices duobus vitiis periclitantur, ne aut cavae aut crassae sint. Si  cavae sunt, potest eas implere id, quod sphaerion vocari dixi, vel id, quod Asclepios nominatur. Habet papaveris lacrimae P.\u00a0\u00a0II; sagapeni, opopanacis, singulorum P.\u00a0\u00a0III; aeruginis P.\u00a0\u00a0IIII; cummis P.\u00a0\u00a0VIII; piperis P.\u00a0\u00a0XII; cadmiae elotae, cerussae, singulorum P.\u00a0\u00a0XVI. At si crassae cicatrices sunt, extenuat vel smilion vel Canopite collyrium, quod habet: cinnamomi, acaciae, singulorum P.\u00a0\u00a0I; cadmiae elotae, croci, murrae papaveris lacrimae, cummis, singulorum P.\u00a0\u00a0II; piperis albi, turis singulorum P.\u00a0\u00a0III; aeris combusti P.\u00a0\u00a0VIII. Vel Euelpidis pyxinum, quod ex his constat: salis fossilis P.\u00a0\u00a0IIII; Hammoniaci thymiamatis P.\u00a0\u00a0VIII; papaveris lacrimae P.\u00a0\u00a0XII; cerussae P.\u00a0\u00a0XV; piperis albi, croci Siculi, singulorum P.\u00a0\u00a0XXXII; cummis P.\u00a0\u00a0XIII; cadmiae elotae P.\u00a0\u00a0VIIII. Maxime tamen tollere cicatricem videtur id, quod habet: cummis P.\u00a0\u00a0=; aeruginis P.\u00a0\u00a0I; croci magmatis P.\u00a0\u00a0IIII. Est etiam genus inflammationis, in qua, si cui tument ac distenduntur cum dolore oculi, sanguinem ex fronte emitti necessarium est, multaque aqua calida caput atque oculos fovere; gargarizare ex lenticula vel fici cremore; inungui acribus medicamentis, quae supra (16 seqq., 21 seqq.) conprehensa sunt, maximeque eo, quod sphaerion nominatur, quod lapidem haematitem habet. Atque alia quoque utilia sunt, quae ad extenuandam aspritudinem fiunt, de\u00a0qua protinus dicam. Haec autem inflammationem oculorum fere sequi-tur,  interdum maior, interdum levior. Nonnumquam etiam ex aspritudine lippitudo fit, ipsam deinde aspritudinem auget, fitque ea alias brevis, in aliis longa et quae vix umquam finiatur.\u2014 In hoc genere valetudinis quidam crassas durasque palpebras et diculneo folio et asperato specillo et interdum scalpello eradunt, versasque cotidie medicamentis suffricant; quae neque nisi in magna vetustaque aspritudine neque saepe facienda sunt: nam melius eodem ratione victus et idoneis medicamentis pervenitur. Ergo exercitationibus utemur et balneo frequentiore, multaque .\u00a0.\u00a0. oculorum aqua calida fovebimus; cibos autem sumemus acres et extenuantis, medicamentum id, quod Caesarianum vocatur. Habet atramenti sutori P.\u00a0\u00a0I -; misy P.\u00a0\u00a0I =; piperis albi P.\u00a0\u00a0==; papaveris lacrimae, cummis, singulorum P.\u00a0\u00a0II; cadmiae elotae P.\u00a0\u00a0IIII; stibis P.\u00a0\u00a0VI; satisque constat hoc collyrium adversus omne genus oculorum valetudinis idoneum esse, exceptis is, quae lenibus nutriuntur. Id quoque, quod Hieracis nominatur, ad aspritudinem potest. Habet murrae P.\u00a0\u00a0I; Hammoniaci thymiamatis P.\u00a0\u00a0II; aeruginis rasae P.\u00a0\u00a0IIII. Ad idem idoneum est etiam id, quod Canopitae est et, quod zmilion vocatur, et id, quod pyxinum et id, quod sphaerion. Si conposita medicamenta non adsunt, felle caprino vel quam optimo melle satis commode aspritudo curatur. Est etiam genus aridae lippitudinis: xerophtalmian Graeci appellant. Neque tument neque fluunt oculi,  sed rubent tamen et cum dolore quodam gravescunt et noctu praegravi pituita inhaerescunt; quantoque minor generis huius impetus, tanto finis minus expeditus est.\u2014 In hoc vitio multum ambulare, multum exerceri, lavari saepe, .\u00a0.\u00a0. ibique desudare, multaque frictione uti necessarium est. Ibi neque ii qui implent, neque nimium acres apti sunt, sed inter hos medi. Mane, ubi concoxisse manifestum est, non est alienum ex sinapi gargarizare, tum deinde caput atque os diutius defricare. Collyrium vero aptissimum est, quod rinion vocatur. Habet murrae P.\u00a0\u00a0=; papaveris lacrimae, acaciae suci, piperis, cummis, singulorum P.\u00a0\u00a0I; lapidis haematitis, lapidis Phrygii, Lucii, lapidis scissilis, singulorum P.\u00a0\u00a0II; aeris combusti P.\u00a0\u00a0IIII. Ac pysinum quoque eodem accommodatum est. Si vero scabri oculi sunt, quod maxime in angulis esse consuevit, potest prodesse rinion, id quod supra positum est; potest militare: id, quod habet aeruginis rasae, piperis longi, papaveris lacrimae, singulorum P.\u00a0\u00a0II; piperis albi, cummis, singulorum P.\u00a0\u00a0IIII; cadmiae elotae, cerussae, singulorum P.\u00a0\u00a0XVI. Nullum tamen melius est quam Euelpidis, quod basilicon nominabat. Habet papaveris lacrimae, cerussae, lapidis Assii, singulorum P.\u00a0\u00a0II; cummis P.\u00a0\u00a0III; piperis albi P.\u00a0\u00a0IIII; croci P.\u00a0\u00a0VI; psorici P.\u00a0\u00a0XIII. Nulla autem per se materia est, quae psoricum nominetur, sed chalcitidis aliquid et cadmiae dimidio plus ex aceto  simul conteruntur, idque in vas fictile additum et contectum ficulneis foliis sub terra reponitur, sublatumque post dies viginti rursus teritur, et sic \u2020 appellatur. Verum in basilico quoque collyrio convenit ad omnes affectus oculorum id esse idoneum, qui non lenibus medicamentis curantur. Ubi non sunt autem medicamenta composita, scabros angulos levant et mel et vinum; succurritque et his et aridae lippitudini, si quis panem ex vino subactum super oculum inponit. Nam cum fere sit umor aliquis, qui modo ipsum oculum, modo angulos aut palpebras exasperat, sic et, si quod prodit umoris, extrahitur, et, si quid iuxta est, repellitur. Caligare vero oculi nonnumquam ex lippitudine, nonnumquam etiam sine hac propter senectutem inbecillitatemve aliam consuerunt. Si ex reliquis lippitudinis id vitium est, adiuvat collyrium, quod Asclepios nominatur, adiuvat id, quod ex croci magmate fit. Proprie etiam ad id componitur, quod dia crocu vocant. Habet piperis P.\u00a0\u00a0I; croci Cilici, papaveris lacrimae, cerussae, singulorum P.\u00a0\u00a0II; psorici, cummis, singulorum P.\u00a0\u00a0IIII. At si ext senectute aliave inbecillitate id est, recte inungui potest et melle quam optimo et cypro et oleo vetere. Commodissimum tamen est balsami partem unam et olei veteris aut cypri partes duas, mellis quam acerrimi partes tres miscere. Utilia huc quoque medicamenta sunt, quaeque ad caliginem  proxime (32, 33) quaeque ad extenuandas cicatrices supra (25B) comprehensa sunt. Cuicumque vero oculi caligabunt, huic opus erit multa ambulatione atque exercitatione, frequenti balneo, ubi totum quidem corpus perfricandum est, praecipue tamen caput, et quidem irino, donec insudet velandumque postea nec detegendum antequam sudor et calor domi conquierint. Tum cibis utendum acribus et extenuantibus, interpositique aliquibus diebus ex sinapi gargarizandum. Suffusio quoque, quam Graeci hypochysin nominant, interdum oculi potentiae, qua cernit, se opponit. Quod si inveteravit, manu curandum est. Inter initia nonnumquam certis observationibus discutietur. Sanguinem ex fronte vel naribus mittere, in temporibus venas adurere, gargarizando pituitam evocare, subfumigare, oculos acribus medicamentis inunguere expedit. Victus optimus est, qui pituitam extenuat. Ac ne resolutio quidem oculorum, quam paralysin Graeci nominant, alio victus modo vel aliis medicamentis curanda est. Exposuisse tantum genus vitii satis est. Igitur interdum evenit, modo in altero oculo, modo in utroque, aut ex ictu aliquo aut ex morbo comitiali, aut ex distentione nervorum, qua vehementer ipse oculus concussus est, ut is neque quoquam intendi possit, neque omnino consistat, sed huc illucve sine ratione moveatur; ideoque ne conspectum quidem rerum praestat. Non multum ab hoc malo distat id, quod mydriasin Graeci vocant. Pupilla funditur et dilatatur, aciesque eius hebetescit ac paene\u00a0.\u00a0.\u00a0.\u00a0.\u2014 Difficillime genus id inbecillitatis eliditur. In utraque parte vero id est et paralysi et mydriasi pugnandum est per eadem omnia, quae in caligine oculorum praecepta sunt (32\u201134), paucis tantum mutatis, siquidem ad caput irino interdum acetum, interdum nitrum adiciendum est, melle inungui satis est. Quidam in posteriore vitio calidis aquis usi relevatique: quidam sine ulla manifesta causa subito obcaecati sunt. Ex quibus nonnulli cum aliquamdiu nihil vidissent, repentina profusione alvi lumen receperunt; quo minus alienum videtur et recenti re et interposito tempore medicamentis quoque moliri deiectiones, quae omnem noxiam materiam in inferiora depellant. Praeter haec inbecillitas oculorum est, ex qua quidem interdiu satis, noctu nihil cernunt; quod in feminam bene respondentibus menstruis non cadit.\u2014 Sed hic laborantes inungui oportet sanie iocineris maxime hirquini, si minus, caprini, ubi id assum coquitur, excepta; atque edi quoque ipsum iecur debet. Licet tamen etiam iisdem medicamentis non inutiliter uti, quae vel cicatrices vel aspritudinem extenuant: quidam contrito semini portulacae mel adiciunt, eatenus ne id ex specillo destillet, eoque  inungunt. Exercitationibus, balneo, frictionibus, gargarizationibus isdem his quoque utendum est. Et haec quidem in ipsis corporibus oriuntur. Extrinsecus vero interdum sic ictus oculum laedit, ut sanguis in eo suffundatur.\u2014 Nihil commodius est quam sanguine vel columbae vel palumbi vel hirundinis inunguere. Neque id sine causa fit, cum horum acies extrinsecus laesa interposito tempore in anticum statum redeat, celerrime hirundinis. Unde etiam fabulae locus factus est, per parentes id herba restitui, quod per se sanescit. Eorumque ergo sanguis nostros quoque oculos ab externo casu commodissime tuetur, hoc ordine, ut sit hirundinis optimus, deinde palumbi, minime efficax columbae et illi ipsi et nobis. Supra percussum vero oculum ad inflammationem leniendam non est alienum inponere etiam cataplasma. Sal Hammoniacus vel quilibet alius quam optimus teri debet, sic ut ei paulatim oleum adiciatur, donec crassitudo strigmenti fiat. Id deinde miscendum est cum hordeacia farina, quae ex mulso decocta sit. Facile autem recognitis omnibus, quae medici prodiderunt, apparere cuilibet potest, vix ullum ex iis, quae supra conprehensa sunt, oculi vitium esse, quod non simplicibus quoque et promptis medicis summoveri possit. 7   Hactenus in oculis ea .\u00a0.\u00a0. reperiuntur, in quibus medicamenta plurimum possint: ideoque ad aures transeundum est, quarum usum proximum a  luminibus natura nobis dedit. Sed in his aliquanto maius periculum est: nam vitia oculorum intra ipsos nocent, aurium inflammationes doloresque interdum etiam ad dementiam mortemque praecipitant. Quo magis inter initia protinus succurrendum est, ne maiori periculo locus sit.\u2014 Ergo ubi primum dolorem aliquis sensit, abstinere et continere se debet; postero die, si vehementius malum est, caput tondere, idque irino unguento calido perunguere et operire. At magnus cum febre vigiliaque dolor exigit, ut sanguis quoque mittatur; si id aliquae causae prohibent, alvus solvenda est. Cataplasmata quoque calida subinde mutata proficiunt, sive feni Graeci sive lini sive alia farina ex mulso decocta et recte etiam subinde admoventur spongiae ex aqua calida expressae. Tum levato dolore ceratum circumdari debet ex irino aut cyprino factum: in quibusdam tamen melius quod ex rosa est proficit. Si vehemens inflammatio somnum ex toto prohibet, adici cataplasmati debent papaveris cortices fricti atque contriti, sic ut ex his pars dimidia sit, eaque tum simul et passo mixto decoquatur. In aurem vero infundere aliquod medicamentum oportet, quod semper ante tepefieri convenit, commodissimeque per striglem instillatur. Ubi auris repleta est, super lana mollis addenda est, quae umorem intus contineat. Et haec quidem communia sunt medicamenta: verum est et rosa et radicum harundinis sucus, et oleum, in quo lumbrici cocti sunt, et umor ex amaris nucibus  aut ex nucleo mali Persici expressus. Composita vero ad inflammationem doloremque leniendum haec fere sunt: castorei, papaveris lacrimae pares potiones conteruntur; deinde adicitur his passum. Vel papaveris lacrimae, croci, murrae par modus sic teritur, ut invicem modo rosa modo passum instilletur. Vel id, quod amarum in Aegyptia faba est, conteritur rosa adiecta; quibus murrae quoque paulum a\u00a0quibusdam miscetur vel papaveris lacrimae aut tus cum muliebri lacte vel amararum nucum cum rosa sucus. Vel castorei, murrae, papaveris lacrimae pares potiones cum passo. Vel croci P.\u00a0 =-; murrae, aluminis scissilis, singulorum P.\u00a0 =; quibus dum teruntur paulatim miscentur passi cyathi tres, mellis minus cyatho, idque ex primis medicamentis est. Vel papaveris lacrimaee ex aceto. Licet etiam compositione uti Themisonis, quae habet castorei, opopanacis, papaveris lacrimae, singulorum P.\u00a0 II; spumae Lyci P. IIII. Quae contritae passo excipiuntur, donec cerati crassitudinem habeant, atque ita reponuntur. Ubi usus requiritur, rursus id perpetuum est, quotienscumque crassius medicamentum est quam ut in aurem instillari possit, adiciendum eum esse umorem, ex quo id componi debet, donec satis liquidum sit. Si vero pus quoque aures habent, recte Lycium per se infunditur, aut irinum unguentum aut porri sucus cum melle aut centauri sucu cum passo aut dulcis mali Punici sucus in ipsius cortice tepefactus, adiecta murrae exigua parte. Recte etiam miscentur  murrae, quam stacten cognominant, P.\u00a0 I; croci tantundem; nuces amarae XXV; mellis sex cyathi; quae contrita, cum utendum est,  in cortice mali Punici tepefiunt. Ea quoque medicamenta, quae oris exulcerati causa componuntur, atqueaeque ulcera aurium sanant. Quae si vetustiora sunt et multa sanies fluit, apta compositio est, quae ad auctorem Erasistratum refertur: piperis P.\u00a0 =; coci P.\u00a0\u00a0=; murrae, misy cocti, singulorum P.\u00a0\u00a0I; aeris combusti P.\u00a0\u00a0II. Haec ex vino teruntur: deinde ubi inaruerunt, adiciuntur passi heminae tres et simul incocuntur. Cum utendum est, adicitur his mel et vinum. Est etiam Ptolemaei chirurgi medicamentum, quod habet: lentisci P.\u00a0\u00a0=; gallae P.\u00a0\u00a0=; omphaci P.\u00a0\u00a0I; sucum Punici mali. Est Menophili validum admodum, quod ex his constat: piperis longi pzork\u00a0I; castorei P.\u00a0\u00a0II; murrae, croci, papaveris lacrimae, nardi Suriaci, turis, malicori, ex Aegyptia faba partis interioris, nucum amararum, mellis quam optumi, singulorum P.\u00a0\u00a0IIII; quibus cum teruntur adicitur acetum quam acerrimum, donec crassitudo in his passi fit. Est Cratonis: cinnamomi, casiae, singulorum P.\u00a0\u00a0=; Lyci, nardi, murrae, singulorum P.\u00a0\u00a0I; aloes P.\u00a0\u00a0II; mellis cyathi tres; vini sextarius; ex quibus Lycium cum vino decoquitur, deinde his alia miscentur. At si multum puris malusque odor est, aeruginis rasae, turis, singulorum P.\u00a0\u00a0II; mellis cyathi duo; aceti quattuor simul incocuntur. Ubi utendum est,  dulce vinum miscetur. Aut aluminis scissilis, papaveris lacrimae, acaciae suci par pondus miscetur, hisque adicitur hyoscyami suci dimidio minor quam unius ex superioribus portio, eaque trita ex vino diluuntur. Per se quoque hyoscyami sucus satis proficit. Commune vero auxilium adversus omnes aurium casus iamque usu conprobatum Asclepiades conposuit. In eo sunt cinnamomi, casiae, singulorum P.\u00a0\u00a0I; floris iuncti rotundi, castorei, albi piperis, longi, amomi, myrobalani, singulorum P.\u00a0\u00a0II; turis masculi, nardi Syriaci, murrae pinguis, croci, spumae nitri, singulorum P.\u00a0\u00a0III. Quae separatim contrita, rursus mixta ex aceto conteruntur, atque ita condita, ubi utendum est, aceto diluuntur. eodem modo commune auxilium auribus laborantibus est Polyidi sphragis ex dulci vino liquata, quae conpositio priore libro (V.20, 2) continetur. Quod si et sanies profluit et tumor est, non alienum est mixto vino per oricularium clysterem eluere, et tum infudere vinum austerum cum rosa mixtum, cui spodi paulum sit adiectum, aut Lucium cum lacte aut herbae sanguinalis sucum cum rosa aut mali Punici sucum cum exigua murrae parte. Si sordida quoque ulcera sunt, melius mulso eluuntur, et tum aliquid ex iis, quae supra scripta sunt, quod mel habeat, infunditur. Si magis pus profluit, et caput utique tondendum est et multa calida aqua perfundendum, et gargarizandum, et usque ad lassitudinem ambulandum, et cibo modico utendum est. Si cruor ex ulceribus apparuit, Lycium cum  lacte debet infundi, vel aqua, in qua rosa decocta sit, suco aut herbae sanguinalis aut acaciae adiecto. Quod si super ulcera caro increvit, eaque mali odoris saniem fundit, aqua tepida elui debet, tum infundi id, quod ex ture et aerugine et aceto et melle fit, aut mel cum aerugine incoctum. Squama quoque aeris cum sandaraca contrita per fistulam recte instillatur. Ubi vero vermes orti sunt, si iuxta sunt, protrahendi oriculario specillo sunt; si longius, medicamentis enecandi, cavendumque ne postea nascantur. Ad utrumque proficit album veratrum cum aceto contritum. Elui quoque aurem oportet vino, in quo marrubium decoctum sit. Emortui sub his vermes in primam partem auris provocabuntur, unde educi facillime possunt. Sin foramen auris conpressum est, et intus crassa sanies subest, mel quam optimum addendum est. Si id parum proficit, mellis cyatho et dimidio aeruginis rasae P.\u00a0\u00a0II adiciendum est incoquendumque, et eo utendum. Iris quoque cum melle idem proficit. Item galbani P.\u00a0\u00a0II, murrae et fellis taurini, singulorum P.\u00a0\u00a0==, vini quantum satis est ad murram diluendam. Ubi vero gravius aliquis audire coepit, quod maxime post longos capitis dolores evenire consuevit, in primis aurem ipsam considerare oportet: apparebit enim aut crusta, qualis super ulcera innascitur, aut  sordium coitus. Si crusta est, infundendum est oleum calidum, aut cum melle aerugo vel porri sucus aut cum mulso nitri paulum. Atque ubi crusta a\u00a0corpore iam recedit, eluenda auris aqua tepida est, quo facilius ea per se diducta oriculario specillo protrahatur. Si sordes haeque molles sunt, eodem specillo eximendae sunt: at si durae sunt, acetum et cum eo nitri paulum coiciendum est; cumque emollitae sunt, eodem modo elui aurem purgarique oportet. Quod si capitis gravitas manet, attondendum; idem leniter .\u00a0.\u00a0. sed diu perfricandum est, adiecto vel irino vel laureo oleo, sic ut utrilibet paulum aceti misceatur; tum diu ambulandum, leniterque post unctionem aqua calida caput fovendum. Cibisque utendum estex inbecillima et media materia, magis vinum adsumendae dilutae potiones; nonnumquam gargarizandum est. Infundendum qum in aurem castoreum cum aceto et laureo oleo et suco radiculae corticis, aut cucumeris agrestis sucus additis contritis rosae foliis. Inmaturae quoque uvae sucus cum rosa instillatus adversus surditatem satis proficit. Aliud viti genus est, ubi aures intra se ipsas sontant; atque hoc quoque fit, ne externum sonum accipiant. Levissimum est, ubi id ex gravidine est; peius, ubi ex morbis capitisve longis doloribus incidit; pessimum, ubi magnis morbis venientibus maximeque comitiali praevenit. Si gravidine est, purgare aurem oportet et  spiritum continere, donec inde umor aliquis exspumet. Si ex morbo vel capitis dolore, quod ad exercitationem, frictionem, perfusionem gargarizationemque pertinet, eadfacienda sunt. Cibis non utendum nisi extenuantibus. In aurem dandus radiculae sucus cum rosa vel cum suco radicis ex cucumere agresti; vel castoreum cum aceto et laureo oleo; veratrum quoque ad id ex aceto conteritur, deinde melle cocto excipitur, et inde collyrium factum in auem demittitur. Si sine his coepit ideoque novo metu terret, in aurem dari debet castoreum cum aceto vel irino aut laureo oleo; aut huic mixtum castoreum cum suco nucum amararum; aut murra et nitrum cum rosa et aceto. Plus tamen in hoc quoque proficit victus ratio, eademque facienda sunt, quae supra (B) conprehendi, cum maiore quoque diligentia; et praeterea, donec is sonus finiatur, a\u00a0vino abstinendum. Quod si simul et solus est et inflammatio, laureum oleum coniecisse abunde est, aut id, quod ex amaris nucibus exprimitur, quibus quidam vel castoreum vel murram miscent. Solet etiam interdum in aurem aliquid incidere, ut calculus aliquodve animal. Si pulex intus est, conpellendum eo lanae paulum est, quo ipse is subit et simul extrahitur. Si non est secutus aliudve animal est, specillum lana involutum in resina quam glutinosissima maximeque terebenthina demittendum, idque in aurem coiciendum ibique vertendum  est: utique enim conprehendit eximet. Sin aliquid exanime est, specillo oriculario protrahendum est aut hamulo retuso paulum recurvato. Si ista nihil proficiunt, potest eodem modo resina protrahi. Sternumenta quoque admota id commode elidunt, aut oriculario clystere aqua vehementer intus conpulsa. Tabula quoque conlocatur, media inhaerens, capitibus utrimque pendentibus; superque eam homo deligatur in id latus versus, cuius auris eo modo laborat, sic ut extra tabulam emineat. Tum malleo caput tabulae, quod a\u00a0pedibus est, feritur; atque ita concussa aure id quod inest excidit. 8   Nares vero exulceratas fovere oportet vapore aquae calidae. Id et spongia expressa atque admota fit et subiecto vase oris angusti calida aqua repleto. Post id fomentum inlinenda ulcera sunt aut plumbi recremento aut cerussa aut argenti spuma: cum quolibet horum .\u00a0.\u00a0. aliquod conterit, eique, dum teritur, in vicem vinum et oleum murteum adicit, donec mellis crassitudinem fecerit. Sin autem ea ulcera circa os sunt pluresque crustas et odorem foedum habent, quod genus Graeci ozenam appellant, sciri quidem debet vix ex malo posse succurri. Nihilo minus tamen haec temptari possunt, ut caput ad cutem tondeatur adsidueque vehementer perfricetur, multa calida aqua perfundatur, multa dein ambulatio  sit, cibus modicus, neque acer neque valentissimus. Tum in narem ipsam mel cum exiguo modo resinae terebenthinae coiciatur (quod specillo quoque involuto lana fit) adtrahaturque spiritum is sucus, donec in ore gustus eius sentiatur. Sub his enim crustae resolvuntur, quae tum per sternumenta elidi debent. Puris ulceribus vapor aquae calidae subiciendus est; deinde adhibendum aut Lycium ex vino dilutum, aut amurca aut omphacium aut mentae aut marrubii sucus aut atramentum sutorium, quod concandefactum, deinde contritum sit; aut interior scillae pars contrita, sic ut horum cuilibet mel adiciatur. Cuius in ceteris admodum exigua pars esse debet; in atramento sutorio tanta, ut ea mixtura liquida fiat; cum scilla utique pars maior; involvendumque lana specillum est, et in eo medicamento inlinendum demittendumque in narem est et ab inferiore parte leniter deligandum, Idque per hiemem et ver bis die, per aestatem et autumnum ter die fieri debet. Interdum vero in naribus etiam carunculae quaedam similes muliebribus mammis nascuntur, eaeque imis partibus, quae carnosissimae sunt, inhaerent. Has curare oportet medicamentis adurentibus, sub quibus ex toto consumuntur. Polypus vero est caruncula, modo alba modo subrubra, quae narium ossi inhaeret, ac modo ad labra tendens naremimplet, modo retro per id foramen, quo spiritus a naribus ad fauces descendit, adeo increscit, uti post uvam conspici possit; strangulatque hominem, maxime austro aut euro flante; fereque mollis est, raro dura, eaque magis spiritum impedit et nares dilatat; quae fere carcinodes est; itaque attingi non debet.  Illud aliud genus fere quidem ferro curatur, interdum tamen inarescit, si addita in narem per linamentum aut penicillum ea compositio est, quae habet: mini Sinopici, chalcitidis, calcis, sandaracae, singulorum P. * I; atramenti sutori P. * II. 9.  In dentium autem dolore, qui ipse quoque maximis tormentis adnumerari potest, vinum ex toto circumcidendum est.  Cibo quoque primo abstinendum, deinde eo modico mollique utendum, ne mandentis dentes inritet; tum extrinsecus admovendus per spongiam vapor aquae calidae, inponendumque ceratum ex cyprino exve irino factum, lanaque id conprehendendum, caputque velandum est.  Quod si gravior dolor est, utiliter et alvus ducitur, et calida cataplasmata super maxillas inponuntur, et ore umor calidus cum medicamentis aliquibus continetur, saepiusque mutatur.  Cuius rei causa et quinquefolii radix in vino mixto coquitur, et hyoscyami radix vel in posca vel in vino, sic up paulum his salis adiciatur et papaveris non nimium aridi cortices et mandragorae radix eodem modo.  Sed in his tribus utique vitandum est, ne, quod haustum erit, devoretur.  Ex populo quoque alba cortex radicis in hunc usumin vino mixto recte coquitur, et in aceto cornus cervini ramentum, et nepeta cum taeda pingui ac ficu item pingui vel in mulso vel in aceto et melle; ex quibus cum ficus decocta est, is umor percolatur. Specillum quoque lana involutum in calidum oleum demittitur, eoque ipse dens fovetur. Quin etiam quaedam quasi cataplasmata in dentem ipsum inlinuntur; ad quem usum ex malo Punico acido arido malicorii pars interior cum pari potione et gallae et pinei corticis conteritur, misceturque his minium; eaque contrita aqua pluviatili coguntur. Aut panacis, papaveris lacrimae, peucedani, uvae taminiae sine seminibus pares potiones conteruntur. Aut galbani partes tres, papaveris lacrimae pars quarta. Quicquid dentibus admotum est, nihilo minus supra maxillas ceratum, quale supra (1) posui, esse debet lana optentum. Quidam etiam murrae, cardamomi, singulorum P.\u00a0\u00a0I; croci, pyrethri, ficorum, spartes, singulorum P.\u00a0\u00a0IIII; sinapis P.\u00a0\u00a0VIII contrita linteolo inlinunt, inponuntque in umero partis eius, qua dens dolet: si is superior est, a\u00a0scapulis; si inferior, a\u00a0pectore; idque dolorem levat, et cum levavit, protinus summovendum est. Si vero exesus est dens, festinare ad eximendum eum, nisi res co\u00ebgit, non est necesse: sed tum omnibus fomentis, quae supra (3 seq.) posita sunt, adiciendae quaedam valentiores conpositiones sunt quae dolorem levant; qualis Herae est. Habet autem papaveris lacrimae P.\u00a0\u00a0I; piperis P.\u00a0\u00a0II; soreos P.\u00a0\u00a0X; quae contrita galbano excipiuntur, idque circum-datur;  aut Menemachi, maxime ad maxillares dentes, in qua sunt croci P.\u00a0\u00a0=; cardamomi, turis fuliginis, ficorum, spartes, pyrethri, singulorum P.\u00a0\u00a0IIII; sinapis P.\u00a0\u00a0VIII. Quidam autem miscent pyrethri, piperis, elateri, spartes, singulorum P.\u00a0\u00a0I; aluminis scissilis, papaveris lacrimae, uvae taminiae, sulpuris ignem non experti, bituminis, lauri bacarum, sinapis, singulorum P.\u00a0\u00a0II. Quod si dolor eximi eum cogit, et piperis semen cortice liberatum, et eodem modo Bactriana hederae coniecta in id foramen dentem findit, isque per testas excidet. Et plani piscis, quam pastinacam nostri, trygona Graeci vocant, aculeus torretur, deinde conteritur resinaque excipitur, quae denti circumdata hunc solvit. Et alumen scissile et .\u00a0.\u00a0. in foramen coniectum dentem citat. Sed id tamen involutum in lanula demitti commodius est, quia sic dente servato dolorem levat. Haec medicis accepta sunt. Sed agrestium experimento cognitum est, cum dens dolet, herbam mentastrum cum suis radicibus evelli debere, et in pelvem coici, supraque aquam infundi, collocarique iuxta sedentem hominem undique veste contectum; tum in pelvem candentes silices demitti, sic ut aqua tegantur; hominemque eum hiante ore vaporem excipere, ut supra dictum est, undique inclusum. Nam et sudor plurimus sequitur, et per os continens pituita defluit, idque saepe longiorem, semper annuam valetudinem bonam praestat. 10   Si vero tonsillae sine exulceratione per inflam-mationem  intumuerunt, caput velandum est; extrinsecus is locus vapore calido fovendus; multa ambulatione utendum; caput in lecto sublime habendum; gargarizandumque reprimentibus. Radix quoque ea, quam dulcem appellant, contusa et in passo mulsove decocta idem praestat. Leniterque quibusdam medicamentis eas inlini non alienum est, quae nocet modo fiunt: ex malo Punico dulci sucus exprimitur, et eius sextarius in leni igne coquitur, donec ei mellis crassitudo est; tum croci, murrae, aluminis scissilis, singulorum P.\u00a0\u00a0II per se conteruntur, paulatimque his adiciuntur vini lenis cyathi duo, mellis unus; deinde priori suco ista miscentur, et rursus leniter incocuntur. Aut eiusdem suci sextarius eodem modo coquitur, atque eadem ratione trita haec adiciuntur: nardi P.\u00a0\u00a0-; omphaci P.\u00a0\u00a0I; cinnamomi, murae, casiae, singulorum P.\u00a0\u00a0-; eadem autem haec et auribus et naribus purulentis adcommodata sunt. Cibus in hac quoque valetudine lenis esse debet, ne exasperet. Quod si tanta inflammatio est, ut spiritum impediat, in lecto conquiescendum, cibo abstinendum, neque adsumendum quicquam praeter aquam calidam est; alvus quoque ducenda est; gargarizandum ex fico et mulso; inlinendum mel cum omphacio; intrinsecus admovendus sed aliquanto diutius vapor calidus, donec ea suppurunt et per se aperiantur. Si pure substante non rumpuntur hi tumores, incidendi sunt; deinde ex mulso calido gargarizandum. At  si modicus quidem tumor sed exulceratio est, furfurum cremori ad gargarizandum paulum mellis adiciendum est; inlinendaque ulcera hoc medicamento: passi quam dulcissimi tres heminae ad unam cocuntur; tum adicitur turis P.\u00a0\u00a0I; ali P.\u00a0\u00a0I; croci, murrae, singulorum P.\u00a0\u00a0=; leviterque eodem furfurum cremore vel lacte gargarizandum est. Atque his quoque cibis lenibus opus est, quibus adici dulce vinum potest. 11   Ulcera autem oris si cum inflammatione sunt et parum pura ac rubicunda sunt, optume iis medicamentis curantur, quae supra (cap. X,2) posita ex malis Punicis fiunt. Continendusque saepe ore reprimens cremor est, cui paulum mellis sit adiectum: utendum ambulationibus et non acri cibo. Simul atque vero pura ulcera esse coeperunt, lenis umor, interdum etiam quam optima aqua ore continenda est. Prodestque adsumptum pirum mitius pleniorque cibus cum acri aceto inspergique ulcera debent alumine scissili, cui dimidio plus gallae inmaturae sit adiectum. Si iam crustas habent, quales in adustis esse consuerunt, adhibendae sunt hae conpositiones, quas Graeci antheras nominant: iunci quadrati, murae, sandaracae, aluminis pares potiones. Aut croci, murrae, singulorum P.\u00a0\u00a0I; iridis, aluminis scissilis, sandaracae, singulorum P.\u00a0\u00a0IIII; iunci quadrati P.\u00a0\u00a0VIII. Aut gallae, murrae, singulorum P.\u00a0\u00a0I; aluminis scissilis P.\u00a0\u00a0II; rosae foliorum P.\u00a0\u00a0IIII. Quidam autem croci P.\u00a0\u00a0=; aluminis scissilis, murrae, singulorum P.\u00a0\u00a0I; sanda-racae  P.\u00a0\u00a0II; iunci quadrati P.\u00a0\u00a0IIII miscent. Priora arida insperguntur: hoc cum melle inlinitur, neque ulceribus tantum sed etiam tonsillis. Verum ea longe periculosissima sunt ulcera, quas apthas Graeci appellant, sed in pueris: hos enim saepe consumunt, in viris et mulieribus idem periculum non est. Haec ulcera a\u00a0gingivis incipiunt; deinde palatum totumque os occupant; tum ad uvam faucesque descendunt, quibus obsessis non facile fit, ut puer convalescat. Ac miserius etiam est, si lactens adhuc infans est, quo minus imperari remedium aliquod potest. Sed inprimis nutris cogenda af exerceri et ambulationibus et iis operibus, quae superiores partes movent; mittenda in balineum iubendaque ibi calida aqua mammas perfundere; tum alenda cibis lenibus et iis, qui non facile corrumpuntur: potione, si febricitat puer, aquae; si sine febre est, vini diluti. Ac si alvus nutricis substitit, ducenda est. Si piutita eius in os coit, vomere debet. Tum ipsa ulcera perunguenda sunt melle, cui rhus, quem Syriacum vocant, aut amarae nuces adiectae sunt; vel mixtis inter se rosae foliis aridis, pineis nucleis, menta, coliculo, melle, vel eo medicamento, quod ex moris fit, quorum sucus eodem modo quo Punici mali ad mellis crassitudinem coquitur; eademque ratione ei crocum, murra, alumen, vinum, mel miscetur: neque quicquam dandum, a\u00a0quo umor evocari possit. Si vero iam firmior puer est, gargari-zare  debet is fere, quae supra (cap. X, 3, 4) conprehensa sunt. Ac si lenia medicamenta in eo parum proficiunt, adhibenda sunt ea, quae adurendo crustas ulceribus inducant. Quale est scissile alumen vel chalcities vel atramentum sutorium. Prodest etiam fames et abstinentia quanta maxime inperari potest. Cibus esse debet lenis: ad purganda tamen ulcera interdum caseus ex melle recte datur. 12   Linguae quoque ulcera non aliis medicamentis egent, quam quae prima parte superioris capitis (11, 1.2) exposita sunt. Sed quae in latere eius nascuntur, diutissime durant; videndumque est, num contra dens aliquis acutior sit, qui sanescere saepe ulcus eo loco non sinit, ideoque levandus est. 13   Solent etiam interdum iuxta dentes in gingivis tubercula quaedam oriri dolentia: parulidas Graeci appellant. Haec initio leniter sale contritot perfricare oportet; aut inter se mixtis sale fossili combustio, cupresso, nepeta; deinde eluere os cremore lenticulae, inter haec hiare, donec pituita satis profluat. In maiore vero inflammatione iisdem medicamentis utendum est, quae ad ulcera oris supra (cap. XI) posita sunt: et mollis linamenti paulum involvendum ex iis aliqua compositione, quas antheras vocari dixi (cap. XI, 2), demittendumque id inter dentem et gingivam. Quod si \u2020 duriore id prohibebit extrinsecus admovendus erit spongia vapor calidus, inponendumque ceratum, Si suppuratio se ostendet, diutius eo vapore utendum erit, et continendum ore calidum mulsum, in quo ficus decocta sit; idque subcrudum incidendum, ne, si diutius ibi pus remanserit, os laedat. Quod si maior is tumor est, commodius totum exciditur, sic ut ex utraque parte dens liberetur. Pure exempto si levis plaga est, satis est ore calidam aquam continere, extrinsecus fovere eodem vapore; si maior est, lenticulae cremore uti iisdemque medicamentis, quibus cetera ulcera is curantur. Alia quoque ulcera in gingivis plerumque oriuntur, quibus eadem quae in reliquo ore succurrunt; maxime tamen mandere ligustrum oportet, sucumque eum ore continere. Fit etiam interdum, ut gingivae ulcere, sive parulis fuit sive non fuit, diutius pus feratur; quod aut dente corrupto, aut fracto vel .\u00a0.\u00a0. aliterque vitiato osse; maximeque id per fissum evenire consuevit. Ubi incidit, locus aperiendus, dens eximendus; si quid vitiosi est, radendum. Post quae quid fieri debeat, supra (cap. XI) in aliorum ulcerum curatione conprehensum est. Si vero a\u00a0dentibus gingivae recedunt, eaedem antherae succurrunt. Utile est etiam pira aut mala non permatura mandere, et ore eum umorem continere. Idemque praestare non acre acetum in ore retentum potest. 14   Uvae vehemens inflammatio terrere quoque debet. Itaque in hac et abstinentia necessaria est, et sanguis recte mittitur; et si id aliqua res prohibet, alvus utilite ducitur; caputque super haec velandum et sublimius habendum est: tum aqua gargarizandum, in qua simul rubus et lenticula decocta sit. Inlinenda autem ipsa uva vel omphacio vel galla vel alumine scissili, sic ut cuilibet eorum mel adiciatur; chelidoniae quoque suco per coclear inlita uva maximeque .\u00a0.\u00a0. prodest. Est etiam medicamentum huc aptum, ad Andronium appellatur. Constat ex his: alumine scissili, squama aeris rubri, atramento sutorio, galla, murra, misy; quis per se contrita mixtaque rursus paulatim adiecto vino austero teruntur, donec his mellis crassitudo sit. Ubi horum aliquo inlita uva est, fere multa pituita decurrit; cumque ea quievit, ex vino calido gargarizandum est. Quod si minor ea inflammatio est, laser terere, eique adicere frigidam aquam satis est, eamque aquam cocleario exceptam ipsi uva subicere. Ac mediocriter eam tumentem aqua quoque frigida eodem modo subiecta reprimit. Ex eadem autem aqua gargarizandum quoque est, quae vel cum lasere vel sine eo hac ratione uvae subiecta est. 15   Si quando autem ulcera oris cancer invasit, primum considerandum est, num malus corporis habitus sit, eique occurrendum; deinde ipsa ulcera  curanda. Quod si in summa parte id vitium est, satis proficit anthera umido ulceri arida inspersa; sicciori cum exigua parte mellis inlita: si paulo altius, chartae conbustae partes duae, auripigmenti pars una: si penitus malum descendit, chartae conbustae partes tres, auripigmenti pars quarta, aut pares potiones salis fricti et iridis frictae, aut item pares potiones chalcitidis, calcis, auripigmenti. Necessarium autem est linamentum in rosa tinguere, et super adurentia medicamenta inponere, ne vicinum et sanum locumlaedant. Quidam etiam in acris aceti heminam frictum salem coiciunt, donec tabescere desinat; deinde id acetum coqunt, donec exsiccetur; eumque salem contritum inspergunt. Quotiens autem medicamentum inicitur, et ante et post os diluendum est vel cremore lenticulae vel aqua, in qua aut ervum aut oleae verbenaeve decoctae sint, sic ut cuilibet eorum paulum mellis misceatur. Acetum quoque ex scilla retentum ore satis adversus haec ulcera proficit, item ex aceto cocto sali, sicut supra (2) demonstratum est, rursus mixtum acetum. Sed et diu continere utrumlibet, et id bis aut ter die facere, prout vehemens malum est, necessarium est. Quod si puer est, cui id incidit, specillum lana involutum in medicamentum demittendum est, et super ulcus tenendum, ne per inprudentiam adurentia devoret. Si in gingivis est, moventurque aliqui dentes, refigi eos oportet: nam curationes vehementer inpediunt. Si nihil medicamenta proficient, ulcera erunt adurenda. Quod tamen in labris ideo non est necessarium,  quoniam excidere commodius est. Et id quidem, aeque adustum atque excisum, sine ea curatione, quae corpori manu adhibetur, inpleri non potest. Gingivarum vero ossa, quae hebetia sunt, in perpetuum ustione nudantur: neque enim postea caro increscit. Inponenda tamen adustis lenticula est, donec sanitatem, qualis esse potest, recipiant. 16   Haec in capite fere medicamentis egent. Sub ipsis vero auribus oriri parotides solent, modo in secunda valetudine ibi inflammatione orta, modo post longas febres illuc inpetu morbi converso. Id abscessus genus est: itaque nullam novam curationem desiderat, animadversionem tantummodo hanc habet necessariam: quia, si sine morbo id intumuit, primum reprimentium faciendum experimentum est; si adversa valetudine, illud inimicum est maturarique et quam primum aperiri commodius est. 17   Ad umbilicos vero prominentes, ne manu ferroque utendum sit, ante temptandum est, ut abstineatur, alvus his ducatur, inponatur super umbilicum id, quod ex his constat: cicutae et fuliginis, singulorum P.\u00a0\u00a0I; cerussae elotae P.\u00a0\u00a0VI; plumbi eloti P.\u00a0\u00a0VIII; ovis duobus, quibus etiam solani sucus adicitur. Hoc etiam diutius inpositum esse oportet: sed interim conquiescere hominem, cibo modico uti, sic ut vitentur omnia inflantia. 18   proxima sunt ea, quae ad partes obscenas pertinent, quarum apud Graecos vocabula et tolerabilius se habent et accepta iam usu sunt, cum in omni fere medicorum volumine atque sermone iactentur: apud nos foediora verba ne consuetudine quidem aliqua verecundius loquentium commendata sunt, ut difficilior haec explanatio sit simul et pudorem et artis praecepta servantibus. Neque tamen ea res a\u00a0scribendo me deterrere debuit: per, ut omnia quae salutaria accepi, conprehenderem; dein, quia in volgus eorum curatio etiam praecipue cognoscenda est, quae invitissimus quisque alteri ostendit. Igitur si ex inflammatione coles intumuit, reducique summa cutis aut rursus induci non potest, multa calida aqua fovendus locus est. Ubi vero glans contecta est, oriculario quoque clystere inter eam cutemque aqua calida inserenda est. Si mollita sic et extenuata cutis ducenti paruit, expeditior reliqua curatio est. Si tumor vicit, inponenda est vel lenticula vel marrubium vel oleae folia ex vino cocta, sic ut cuilibet eorum, dum teritur, mellis paululum adiciatur; sursumque coles ad ventrem deligandus est. Quod in omni curatione eius necessarium est; isque homo continere se et abstinere a\u00a0cibo debet, et potione aquae tantum a\u00a0siti vindicari. Postero die rursus adhibendum iisdem rationibus aquae fomentum est, et cum vi quoque experiendum, an cutis  sequatur; eaque si non parebit, leviter summa scalpello concidenda erit. Nam cum sanies profluxerit, extenuabitur is locus, et facilius cutis ducetur. Sive autem hoc modo victa erit, sive numquam repugnaverit, ulcera vel in cutis ulteriore parte vel in glande utrave eam in cole reperientur; quae necesse est aut pura siccave sint aut umida et purulenta. Si sicca sunt, primum aqua calida fovenda sunt; deinde inponendum Lycium ex vino aut amurca cocta cum eodem aut cum rosa buturum. Si levis is umor inest, vino eluenda sunt, tum btuuro et rosae mellis paulum, et resinae terebenthina pars quarta adicienda est; eoque utendum. At si pus ex iis profluit, ante omnia elui mulso calido debent; tum inponi piperis P.\u00a0\u00a0I; murrae P.\u00a0\u00a0=\" crocis, misyos cocti, singulorum P.\u00a0\u00a0II; quae ex vino austero cocuntur, donec mellis crassitudinem habeant. Eadem autem conpositio tonsillis, uvae madenti, oris nariumque ulceribus accommodata est. Aliud ad eadem: piperis P.\u00a0\u00a0=; murrae P.\u00a0\u00a0=; croci P.\u00a0\u00a0==; quae primum ex vino austero conteruntur, deinde ubi inaruerunt, iterum teruntur ex passi tribus cyathis et incocuntur, donec visci crassitudinem habeant. Aerugo quoque cum cocto melle eaque quae ad oris ulcera supra (11, 1.2) conprensa sunt curant aut Erasistrati conpositio  aut Cratonis recte super purulenta naturalia inponitur. Foliorum quoque oleae P.\u00a0\u00a0.\u00a0.\u00a0. ex novem cyathis vini cocuntur; his adicitur aluminis scissilis P.\u00a0\u00a0IIII; Lyci P.\u00a0\u00a0VIII; mellis sex cyathi: ac si plus puris est, id medicamentum ex melle; si minus, ex vino diluitur. Illud perpetuum est, post curationem, dum inflammatio manet, et cotidie ulcera eadem ratione curare. Quod si pus et multum et cum malo odore coepit profluere, elui cremore lenticulae debet, sic ut ei mellis paulum adiciatur. Aut oleae vel lentisci folia vel marrubium decoquendum est, eoque umore eodem modo cum melle utendum; inponendaque eadem aut etiam omphacium cum melle aut id, quod ex aerugine et melle ad aures fit; aut conpositio Andronis aut anthera, sic ut ei paulum mellis adiciatur. Quidam omnia ulcera, de\u00a0quibus adhuc dictum est, Lycio ex vino curant. Si vero ulcus latius atque altius serpit, eodem modo elui debet, inponi vero aut aerugo aut omphacium cum melle aut Andronis compositio aut marrubii, murrae aut croci, aluminis scissilis cocti, rosae foliorum aridorum, gallae, singulorum P.\u00a0\u00a0I; mini Sinopici P.\u00a0\u00a0II. Quae per se singula primum teruntur, deinde iuncta iterum melle adiecto, donec liquidi cerati crassitudinem habeant; tum in aeneo vaso leniter cocuntur, ne superfluant. Cum iam guttae indurescunt, vas ab igni removetur; idque medicamentum, prout opus est, aut ex melle aut ex  vino liquatur. Idem autem per se etiam ad fistulas utile est. Soet etiam interdum ad nervos ulcus descendere, profluitque pituita multa, sanies tenuis malique odoris non cocta aut aquae similis, in qua caro recens lota est; doloresque is locus et punctiones habet. Id genus quamvis inter purulenta est, tamen lenibus medicamentis curandum est, quale est emplastrum tetrapharmacum ex rosa liquatum, sic ut turis quoque paulum ei misceatur; aut id, quod ex buturo, rosa, resina, melle fit, supra (C) vero a\u00a0me positum est; praecipueque id ulcus multa calida aqua fovendum est, velandumque neque frigori committendum. Interdum autem per ipsa ulcera coles sub cute exestur sic ut glans excidat; sub quo casu cutis ipsa circumcidenda est. Perpetuumque est, quotiens glans aut ex cole aliquid vel excidit vel absciditur, hanc non esse servandam, ne considat ulcerique adglutinetur, ac neque reduci possit postea, et fortasse fistulam quoque urinae claudat. Tubercula etiam, quae phumata Graeci vocant, circa glandem, oriuntur, quae vel medicamentis vel ferro aduruntur; et cum crustae exciderunt, squama aeris inspergitur, ne quid ibi rursus increscat. Haec citra cancrum sunt; qui cum in reliquis partibus tum in his quoque vel praecipue ulcera infestat. Incipit a\u00a0nigritie. Quae si cutem occupavit, protinus specillum subiciendum, eaque incidenda est; deinde orae vulsella prendendae; tum quicquid  corruptum est excidendum, sic ut ex integro quoque paulum dematur; idque adurendum. Quotiens quid ustum est, hic quoque sequitur, ut inponenda lenticula sit; deinde ubi crustae exciderunt, ulcera sicut alia curentur. Ac si cancer ipsum colem occupavit, inspergenda aliqua sunt ex adurentibus, maximeque id, quod ex calce, chalcitide, auripigmento componitur. Si medicamenta vincuntur, hic quoque scalpello quicquid corruptum est, sic ut aliquid etiam integri trahat, praecidi debet. Illud quoque aeque perpetuum est, exciso cancro vulnus esse adurendum. Sed sive ex medicamentis sive ex ferro crustae occalluerunt, magnum periculum est, ne his decidentibus ex cole profusio sanguinis insequatur. Ergo longa quiete et inmobili paene corpore opus est, donec ex ipso crustae leniter resolvantur. Ac si vel volens aliquis vel inprudens, dum ingreditur inmature, crustas diduxit, et fluvit sanguis frigida aqua adhibenda est. Si haec parum valet, decurrendum est ad medicamenta, quae sanguinem supprimunt. Si ne haec quidem succurrunt, aduri diligenter et timide debet, neque ullo postea motu dandus eidem periculo locus est. Nonnumquam etiam id genus ibi cancri, quod phagedaena a\u00a0Graecis nominatur, oriri solet. In quo minime differendum sed protinus iisdem medicamentis et, si parum valent, ferro adurendum. Quaedam etiam nigrities est, quae non sentitur, sed  serpit ac, si sustinuimus, usque ad vesicam endit, neque succurri postea potest. Si id in summa glande circa fistulam urinae est, prius in eam tenue specillum demittendum est, ne claudatur; deinde id ferro adurendum. Si vero alte penetravit, quicquid occupatum est, praecidendum est. Cetera eadem, quae in aliis cancris, facienda sunt. Occallescit etiam in cole interdum aliquid, idque omne paene sensu caret; quod ipsum quoque excidi debet. Carbunculus autem ibi natus primum aqua per oricularium clysterem ibi natus primum aqua per oricularium clysterem eluendus est; deinde ipse quoque medicamentis urendus, maximeque chalcitide cum melle aut aerugine cum cocto melle, aut ovillo stercore fricto et contrito cum eodem melle. Ubi is excidit, liquidis medicamentis utendum est, quae ad oris ulcera conponuntur. In testiculis vero si qua inflammatio sine ictu orta est, sanguis a\u00a0talo mittendus est; a\u00a0cibo abstinendum; inponenda ex faba farina eo ex mulso cocta cum cumino contrito et ex melle cocto; aut contritum cuminum cum cerato ex rosa facto; aut lini semen frictum, contritum et in mulso coctum; aut tritici farina ex mulso cocta cum cupresso; aut lilii radix contrita. At si idem induruerunt, inponi debet lini vel faeni Graeci semen ex mulso coctum; aut ex cyprino ceratum; aut simila ex vino contrita, cui paulum croci sit adiectum. Si vetustior iam durities est, maxime proficit cucumeris agrestis radix in mulso cocta, deinde contrita. Si ex ictu tument,  sanguinem mitti necessarium est, magisque si etiam livent. Inponendum vero utrumlibet ex iis, quae cum cumino conponuntur supraque (A) posita sunt; aut ea conpositio, quae habet: nitri cocti P.\u00a0\u00a0resinae pineae, cumini, singulorum P.\u00a0 II; uvae taminiae sine seminibus P.\u00a0 IIII; mellis quantum satis sit ad ea cogenda. Quod si ex ictu testiculus ali desit, fere pus quoque increscit, neque aliter succurri potest quam si inciso scroto et pus emissum et ipse testiculus excisus est. Anus quoque multa taediique plena mala recipit, neque inter se multum abhorrentes curationes habet. Ac primum in eo saepe, et quidem pluribus locis, cutis scinditur: ragadia Graeci vocant. Id si recens est, quiescere homo debet, et in aqua calida desidere. Columbina quoque ova coquenda sunt, et, ubi induruerunt, purganda; deinde alterum deponefacere in aqua bene calida debet, alterum calidum loco subicere, sic ut invicem utroque aliquis utatur. Tum tetrapharmacum aut rhypodes ad hoc rosa diluendum est, aut oesypum recens miscendum cum cerato liquido ex rosa facto aut eidem cerato plumbum elotum: aut adiciendum aut resinae terebenthinae murrae paulum, aut spumae argenti vetus oleum, et quolibet ex his id perunguendum. Si, quicquid laesum est, extra est neque intus reconditum, eodem medicamento tinctum linamentum superdandum est et, quicquid ante adhibuimus, cerato contegendum. In hoc autem casu neque acribus cibis utendum est neque asperis neque alvum conprimentibus, ne aridum quidem quicquam satis utile est nisi admodum paulum: liquida, lenia, pinguia, glutinosa meliora sunt. Vino leni uti nihil prohibet. Condyloma autem est tuberculum, quod ex quadam inflammatione nasci solet. Id ubi ortum est, quod ad quietem, cibos potionesque pertinet, eadem servari debent, quae proxime (7 A) scripta sunt: iisdem etiam ovis recte tuberculum id fovetur. Sed desidere ante homo in aqua debet, in qua verbenae decoctae sunt ex reprimentibus. Tum recte inponitur et lenticula cum exigua parte mlh et sertula Campana ex 20 cocta; et rubi folia contrita cum cerato ex rosa facto; et cum eodem cerato contritum vel Cotonium malum, vel malicori ex vino cocti pars interior; et chalcitis cocta atque contrita, deinde oesypo ac rosa excepta; et ex ea conpositione, quae habet: turis P.\u00a0 I; aluminis scissilis P.\u00a0 II; cerussae P.\u00a0 III; spumaeargenti P.\u00a0 V; quibus, dum teruntur, invicem rosa et vinum instillatur. Vinculum autem ei loco linteolum aut panniculus quadratus est, qui ad duo capita duas ansas, ad latera duo totidem fascias habet; cumque subiectus est, ansis ad ventrem datis, posteriore parte in eas adductae fasciae coiciuntur, atque ubi artatae sunt, dexterior sinistra, sinsterior dextra procedit, circumdataeque circa alvum inter se novissime deligantur. Sed si vetus condyloma iam induruit, neque sub his curationibus desidit, aduri medicamento potest, quod ex his constat: aeruginis  P.\u00a0 I; murrae P.\u00a0 IIII; cummis P.\u00a0 VIII; turis P.\u00a0 XII; stibis, papaveris lacrimae, acaciae, singulorum P.\u00a0 XVI, quo medicamento quidam etiam ulcera, de\u00a0quibus proxime (2 CD) dixi, renovant. Si hoc parum in condylomate proficit, adhiberi possunt etiam vehementer adurentia. Ubi consumptus est tumor, ad medicamenta lenia transeundum est. Tertium aut vitium ora venarum tamquam ex capitulis quibusdam surgentia, quae saepe sanguinem fundunt: haemorrhoidas Graeci vocant; idque etiam in ore volvae feminarum incidere consuevit. Atque in quibusdam parum tuto supprimitur, qui sanguinis profluvio inbecilliores non fiunt: habent enim purgationem hanc, non morbum. Ideoque curati quidam, cum sanguis exitum non haberet, inclinata ad praecordia et ad viscera materia, subitis et gravissimis morbis correpti sunt.\u2014 Si vui vero id nocet, is desidere in aqua ex verbenis debet, inponere maxime malicorium cum aridis rosae foliis contritum, aut ex iis aliquid, quae sanguinem supprimunt. Solet autem oriri inflammatio maxime ubi maior .\u00a0.\u00a0. dura alvus eum locum laesit. Tum in aqua dulci desidendum est, et fovendum ovis; inponendi vitelli cum rosae foliis ex passo subactis; idque si intus est, digito inlinendum; si extra, superinlitum panniculo imponendum est. Ea quoque medicamenta, quae recentibus scissuris posita (7AB) sunt, huc idonea sunt. Cibis vero in hoc casu isdem quibus in prioribus  utendum est. Si ista parum iuvant, solent inposita medicamenta adurentia ea capitulla absumere. Ac si iam vetustiora sunt, sub auctore Dionysio inspergenda sandraca est, deinde inponendum id quod ex his constat: squamae aeris, auripigmenti, singulorum P.\u00a0 V; saxi calcis P.\u00a0 VIII; postero die acu conpungendum. Adustis capitulis fit cicatrix, quae sanguinem fundi prohibet. Sed quotiens is suppressus est, ne quid periculi adferat, multa exercitatione digerenda materia est. Praetereaque viris et feminis, quibus menstrua non proveniunt, interdum ex brachio sanguis mittendus est. At si anus ipse vel os vulvae procidit (nam id quoque interdum fit), considerari debet, purumne id sit, quod provolutum est, an umore muccoso circumdatum. Si purum est, in aqua desidere homo debet; aut salsa aut cum verbenis vel malicorio incocta. Si umidum, vino austero subluendum est inlinendumque faece vini conbusta. Ubi utrolibet modo curatum est, intus reponendum est, inponendaque plantago contrita vel folia salicis in aceto cocta tum linteolum, et super lana; eaque deliganda sunt cruribus inter se devinctis. Fungo quoque simile ulcus in eadem sede nasci solet: id, si hiemps est, egelida; si aliud tempus, frigida aqua fovendum est, dein squama aeris inspergenda, supraque ceratum ex murteo factum,\t  cui paulum squamae, fuliginis, calcis si adiectum. Si hac ratione non tollitur, vel medicamentis vehementioribus vel ferro adurendum est. 19   Digitorum autem vetera ulcera commodissime curantur aut Lycio aut amurca cocta, cum utrilibet vinum adiectum est. In iisdem recedere ab ungue caruncula cum magno dolore consuevit: pterygion Graeci appellant.\u2014 Oportet alumen Melinum rotundum in aqua liquare, donec mellis crassitudinem habeat; tum quantum eius aridi fuit, tantundem mellis infundere, et rudicula miscere, donec similis croco color efficiat, eoque inliner. Quidam .\u00a0.\u00a0. ad eundem usum decoquere simul malunt, cum paria pondera aluminis aridi et mellis miscuerunt. Si hac ratione ea non exciderunt, excidenda sunt; de\u00a0digiti fovendi aqua ex verbenis, inponendumque super medicamentum ita factum: chalcitis, malicorium, squama aeris excipiuntur fico pingui leniter cocta ex melle; aut chartae combustae, auripigmenti, sulpuris ignem non experti par modus cerato miscetur ex murteo facto; aut aeruginis rasae P.\u00a0\u00a0I, squamae P.\u00a0\u00a0II mellis cyatho coguntur; aut pares potiones miscentur saxi calcis, chalcitidis, auripigmenti. Quicquid horum impositum est, tegendum linteolo aqua madefacto est. Tertio die digitus resolvendus,  et si quid aridi est, iterum excidendum, similisque adhibenda curatio est. Si non vincitur purgandum est scalpello tenuibusque ferramentis adurendum et sicut reliqua usta curandum est. At ubi scabri ungues sunt, circum aperiri debent, corpus qua contingunt; tum super eos ex hac compositione aeque inponi: sandracae, sulpuris, singulorum P.\u00a0 II; nitri, auripigmenti, singulorum P.\u00a0 IIII; resinae liquidae P.\u00a0 VIII; tertioque id die resolvendum est. Sub quo medicamento vitiosi ungues cadunt, et in eorum locum meliores renascuntur. Tertiam esse medicinae partem, quae manu curet, et vulgo notum et a\u00a0me (prooem.\u00a09) propositum est. Ea non quidem medicamenta atque victus rationem omittit, sed manu tamen plurimum praestat, estque eius effectus inter omnes medicinae partes evidentissimus. Siquidem in morbis, cum multum fortuna conferat, eademque saepe salutaria, saepe vana sint, potest dubitari, secunda valetudo medicinae an corporis an .\u00a0.\u00a0. beneficio contigerit. In iis quoque, in quibus medicamentis maxime nitimur, quamvis profectus evidentior est, tamen sanitatem et per haec frustra quaeri et sine his reddi saepe manifestum est: sicut in oculis quoque deprehendi potest, qui a\u00a0medicis diu vexati sine his interdum sanescunt. At in ea parte, quae manu curat, evidens omnem profectum, ut aliquid ab aliis adiuvetur, hinc tamen plurimum trahere. Haec autem pars cum sit vetustissima, magis tamen ab illo parente omnis medicinae Hippocrate quam a\u00a0prioribus exculta est. Deinde posteaquam diducta ab aliis habere professores suos coepit, in Aegypto quoque Philoxeno maxime increvit auctore, qui pluribus voluminibus hanc  partem diligentissime conprehendit. Gorgias quoque et Sostratus et Heron et Apollonii duo et Hammonius Alexandrini multique alii celebres viri singuli quaedam reperierunt. Ac Romae quoque non mediocres professores, maximeque nuper Tryphon pater et Euelpistus et, ut scriptis eius intellegi potest, horum eruditissimus Meges quibusdam in melius mutatis aliquantum ei disciplinae adiecerunt. Esse autem chirurgus debet adulescens aut certe adulescentiae propior; manu strenua, stabili, nec umquam intremescente, eaque non minus sinistra quam dextra promptus; acie oculorum acri clarique; animo intrepidus; misericors sic, ut sanari velit eum, quem accepit, non ut clamore eius motus vel magis quam res desiderat properet, vel minus quam necesse est secet; sed perinde faciat omnia, ac si nullus ex vagitibus alterius adfectus oriatur. Potest autem requiri, quid huic parti proprie vindicandum sit, quia vulnerum quoque ulcerumque multorum curationes, quas alibi (V.26 seqq.) executus sum, chirurgi sibi vindicant. Ego eundem quidem hominem posse omnia ista praestare concipio; atque ubi se diviserunt, eum laudo qui quam plurimum percepit. Ipse autem huic parti ea reliqui, in quibus vulnus facit medicus, non accipit, et in quibus vulneribus ulceribusque plus profici manu quam medicamento credo; tum quicquid ad ossa pertinet. Quae deinceps exequi adgrediar, dilatisque in aliud volumen (VIII) ossibus in hoc cetera explicabo;  praepositisque is, quae in qualibet corporis parte fiunt (capp. I-V), ad ea, quae proprias sedes habent transibo. 1   Luxata igitur, in quacumque parte corporis sunt, quam primum sic curari debent, ut, qua dolor est, ea scalpello cutis crebro incidatur, detergeaturque eodem averso profluens sanguis. Quod si paulo tardius subvenitur iamque etiam rubor est, qua rubet corpus si tumor quoque accessit, quacumque is est, id optimum auxilium est. Tum superdanda reprimentia sunt, maximeque lana sucida ex aceto et oleo. Quod si levior is casus est, possunt etiam sine scalpello inposita eadem mederi; et si nihil aliud est, cinis quoque maxime ex sarmentis (si is non est, quilibet alius) ex aceto vel etiam ex aqua coactus. 2   Verum hoc quidem promptum est: in iis autem negotium maius est, quae per se vitio intus orto intumescunt et ad suppurationem spectant. Ea omnia genera abscessum esse alias (V.28.11) proposui, medicamentaque his idonea executus sum: nunc superest, ut dicam in iisdem quae manu fieri debeant. Ergo priusquam indurescant, cutem incidere et cucurbitulam adcommodare oportet, quae quicquid illuc malae corruptaeque materiae coiit, extrahat; idque iterum tertio die recte fit, donec  omne indicium inflammationis excedat. Neque tamen fas non est nihil cucurbitulam agere: interdum enim fit, sed raro, ut quicquid abscedit, velamento suo includatur: id antiqui tunicam nominabant. Meges, quia tunica omnis nervosa est, dixit non nasci sub eo vitio nervum, quo caro consumeretur; sed subiecto iam vetustiore pure callum circumdari. Quod ad curationis rationem nullo loco pertinet, quia quicquid, si tunica est, idem, si callus est, fieri debet. Neque ulla res prohibet, etiamsi callus est, tamen quia cingit, tunicam nominari. Tum pure quoque maturiore haec interdum esse consuevit; ideoque quod sub ea est, extrahi per cucurbitulam non potest. Sed facile id intellegitur, ubi nihil admota illa mutavit. Ergo sive id incidit sive iam durities est, in hac auxilii nihil est, sed, ut alias (V.28.11B, C) scripsi, vel avertenda concurrens eo materia vel digerenda vel ad maturitatem perducenda est. Si priora contigerunt, nihil praeterea necessarium est. Si pus maturuit, in alis quidem et inguinibus raro secandum est, item ubicumque mediocris abscessus est, item quotiens in summa cute vel etiam carne vitium est, nisi festinare cubantis inbecillitas cogit; satisque est cataplasmatis efficere, ut per se pus aperiatur. Nam fere sine cicatrice potest esse is locus, qui expertus ferrum non est. Si autem altius malum est, considerari debet nervosusne is locus sit an non sit. Nam si sine nervis est, candenti ferramento aperiri debet; cuius haec  gratia est, quod exigua plaga diutius ad pus evocandum patet, parvaque postea cicatrix fit. At si nervi iuxta sunt, ignis alienus est, ne vel distendantur, vel membrum debilitent: necessaria vero opera scalpelli est. Sed cetera etiam subcruda aperiri possunt: inter nervos ultima expectanda maturitas est, quae cutem extenuet eique pus iungat, quo propius reperiatur. Iamque alia rectam plagam desiderant: in pano, quia fere vehementer cutem extenuat, tota ea super pus excidenda est. Semper autem ubi scalpellus admovetur, id agendum est, ut et quam minimae et paucissimae plagae sint, cum eo tamen ut necessitati succurramus et in modo et in numero. Nam maiores sinus latius interdum etiam duabus aut tribus lineis incidendi sunt, dandaque opera, ut imus sinus exitum habeat, ne quis umor intus subsidat, qui proxima et adhuc sana erodendo sinuet. Est etiam in rerum natura, ut cutis latius excidenda sit. Nam ubi post longis morbis totus corporis habitus vitiatus est lateque se sinus suffudit et in eo iam cutis pallet, scire licet eam iam emortuam esse et inutilem futuram; ideoque excidere commodius est, maxime si circa articulos maiores id evenerit, cubantemque aegrum fluens alvus exhaurit neque per alimenta quicquam corpori accedit. Sed excidi ita debet, ut plaga ad similitudinem myrtei  folii fiat, quo facilius sanescat: idque perpetuum est, ubicumque medicus et quacumque causa cutem excidit. Pure effuso, in alis vel inguinibus, linamento opus non est sed spongia ex vino inponenda est. In ceteris partibus, si aeque linamenta supervacua sunt, purgationis causa paulum mellis infundendum, deinde glutinantia super danda: si illa necessaria sunt, super ea quoque similiter dari spongia eodem modo ex vino expressa debet. Quando autem linamentis opus sit, quando non sit, alias (V.28.11E) dictum est. Cetera eadem incisa suppuratione facienda sunt, quae, ubi per medicamenta rupta est, facienda esse proposui (V.28.11D seqq.). 3   Protinus autem quantum curatio efficiat, quantumque aut sperari aut timeri debeat, ex quibusdam signis intellegi potest, fereque isdem, quae in volneribus exposita sunt (V.26.26). Nam bona signa sunt somnum capere, facile spirare, siti non confici, cibum non fastidire: si febricula fuit, ea vacare; itemque habere pus album leve, non foedi odoris. Mala sunt vigilia, spiritus gravitas, sitis, cibi fastidium, febris, pus nigrum aut faeculentum et foedi odoris. Item procedente curatione eruptio sanguinis, aut si, antequam sinus carne impleatur, orae carnosae fiunt, illa quoque ipsa carne hebete nec firma. Deficere tamen animam vel ipsa curatione vel postea pessimum omnium est. Quin etiam morbus ipse sive subito solutus est, deinde suppuratio exorta est,  sive effuso pure permanet, non iniuste terret. Estque inter causas timoris si sensus in vulnere rodentium non est. Sed ut haec ipsa fortuna huc illucve discernit, sic medici partium est eniti ad reperiendam sanitatem. Ergo quotiens ulcus resolverit, eluere id, si reprimendus umor videbitur, vino ex aqua pluviatili mixto vel aqua, in qua lenticula cocta sit, debebit; si purgandum erit, mulso; rursusque inponere eadem. Ubi iam repressus videbitur umor, ulcusque purum erit, produci carnem conveniet, et foveri vulnus pari potione vini ac mellis, superque inponi spongiam ex vino et rosa tinctam. Per quae cum caro producatur, plus tamen (ut alias [V.26.34C] quoque dixi) victus ratio eo confert; id est solutis iam febribus et cibi cupiditate reddita balneum rarum, cotidiana sed lenis gestatio, cibi potionesque corpori faciundo aptae. Quae omnia per medicamenta quoque suppuratione rupta secuntur: sed quia magno malo vix sine ferro mederi licet, in hunc locum reservata sunt. 4   Adversus fistulas quoque, si altius penetrant, ut ad ultimas demitti collyrium non possit, si tortuosae sunt, si multiplices, maius in manu quam in medicamentis praesidium est; minusque operae est, si sub cute transversae feruntur, quam si rectae intus tendunt.\u2014 Igitur si sub cute transversa fistula est, demitti specillum debet, supraque ea incidi. Si flexus reperientur, hi quoque simul specillo et ferro  persequendi; itemque faciendum, si plures se quasi ramuli ostendunt. Ubi ad finis fistulae ventum est, excidendus ex ea totus callus est, superque fibulae dandae et medicamentum quo glutinetur. At si recta subter tendit, ubi, quo maxime ferat, specillo exploratum est, excidi is sinus debet; dein fibula oris cutis inicienda est; et aeque glutinantia medicamenta superdanda sunt aut, si corruptius ulcus est, quod interdum osse vitiato fit, ubi id quoque curatum est, pus moventia. Solent autem inter costas fistulae subter exire; quod ubi incidit, eo loco costa ab utraque parte praecidenda et eximenda est, ne quid intus corruptum relinquatur. Solent, ubi costas transierunt, saeptum id, quod transversum a\u00a0superioribus visceribus intestina discernit, violare. Quod intellegi loco et magnitudine doloris potest, et quia nonnumquam spiritus ea cum umore quasi bullante prorumpit, maximeque si hunc ore ille continuit. In eo medicinae locus nullus est. In ceteris vero, quae circa costas sanabilia sunt, pinguia medicamenta inimica sunt; ceteris, quae ad vulnera adcommodantur, uti licet: optime tamen sicca linamenta vel, si purgandum aliquid videtur, in melle tincta inponuntur. Ventri nullum os subest, sed ibi perniciosae admodum fistulae fiunt, adeo ut Sostratus insanabiles esse crediderit. Id non ex toto ita se habere usus ostendit. Et quidem, quod maxime mirum videri  potest, tutior fistula est contra iecur et lienem et ventriculum quam contra intestina, non quo perniciosior ibi sit, sed quo alteri periculo locum faciat. Cuius experimento moti quidam auctores parum modum rei cognoverunt. Nam venter saepe etiam telo perforatur, prolapsaque intestina conduntur, et oras vulneris suturae conprehendunt; quod quemadmodum fiat, mox (16) indicabo. Itaque etiam ubi tenuis fistula abdomen perrumpit, excidere eam licet suturaque oras coniungere. Si vero ea fistula intus patuit, excissa necesse est latius foramen relinquat, quod nisi magna vi, utique ab interiore parte, sui non potest; qua quasi membrana quaedam finit abdomen, quam peritonaeon Graeci vocant. Ergo ubi aliquis ingredi ac moveri coepit, rumpitur illa sutura, atque intestina solvuntur; quo fit, ut pereundum homini sit. Sed non omni modo res ea desperationem habet, ideoque tenuioribus fistulis adhibenda curatio est. Propriam etiamnum animadversionem desiderant eae, quae in ano sunt. In has demisso specillo ad ultimum eius caput incidi cutis debet, dein novo foramine specillum educi lino sequente, quod in aliam eius partem ob id ipsum perforatam coniectum sit. Ibi linum prehendendum vinciendumque cum altero capite est, ut laxe cutem, quae super fistulam est, teneat; idque linum debet esse crudum et duplex triplexve, sic tortum, ut unitas facta sit.  Interim autem licet negotia gerere, ambulare, lavari, cibum capere perinde atque sanissimo. Tantummodo id linum bis die salvo nodo ducendum est, sic ut subeat fistulam pars quae superior fuit. Neque committendum est, ut id linum putrescat, sed tertio quoque die nodus resolvendus est, et ad caput alterum recens linum alligandum est eductoque vetere id in fistula cum simili nodo relinquendum. Sic enim id paulatim cutem, quae supra fistulam est, incidit; simulque et id sanescit, quod a\u00a0lino relictum est et id, quod ab eo mordetur, inciditur. Haec ratio curationis longa sed sine dolore est. Qui festinant, adstringere cutem lino debent, quo celerius secent, noctuque ex penicillo tenuia quaedam intus demittere, ut cutis hoc ipso extenuetur quo extenditur; sed haec dolorem movent. Adicitur celeritati sicut tormento quoque, si et linum et id, quod ex penicillo est, aliquo medicamento inlinitur ex iis, quibus callum exedi posui (V.28.12I). Potest tamen fieri, ut ad scalpelli adcurationem etiam illo loco veniendum sit, si intus fistula fert, si multiplex est. Igitur in haec genera demisso specillo duabus lineis incidenda cutis est, ut media inter eas habenula tenuis admodum eiciatur; ne protinus orae coeant, sitque locus aliquis linamentis, quae quam paucissima superinicienda sunt; omniaque eodem modo facienda, quae in abscessibus (V.28.11, 12) posita sunt. Si  vero ab uno ore plures sinus erunt, recta fistula scalpello erit incidenda; ab eo ceterae, quae iam patebunt, lino excipiendae. Si intus aliqua procedet, quo ferrum tuto pervenire non poterit, collyrium demittendum erit. Cibus autem in eiusmodi omnibus casibus, sive manu sive medicamentis agetur, dari debet umidus, potio liberalis, diuque aqua: ubi iam caro increscit, tum demum et balineis raris utendum erit et cibis corpus inplentibus. 5   Tela quoque, quae inlata corporibus intus haeserunt, magno negotio saepe eiciuntur. Suntque quaedam difficultates ex generibus eorum; quaedam ex his sedibus, in quas illa penetrarunt. Omne autem telum extrahitur aut ab ea parte, qua venit, aut ab ea, in quam tetendit. Illic viam, qua redeat, ipsum sibi fecit, hic a\u00a0scalpello accipit: nam contra mucronem caro inciditur. Sed si non alte telum insedit, et in summa carne est, aut certe magnas venas et loca nervosa non transit, nihil melius quam qua venit id evellere. Si vero plus est, per quod telo revertendum quam quod perrumpendum est, iamque venas nervosaque id transit, commodius est aperire quod superest, eaque extrahere: nam et propius petitur, et tutius evellitur; et in maiore membro, si medium mucro transit, facilius sanescit  quod pervium est, quia utrimque medicamento fovetur. Sed si retro telum recipiendum, amplianda scalpello plaga est, quo facilius id sequatur, quoque minor oriatur inflammatio; quae maior fit, si ab illo ipso telo, dum redit, corpus laniatur. Item si ex alia parte vulnus aperiatur, laxius esse debet, quam ut telo postea transeunte amplietur. Summa autem utraque parte habenda cura est, ne vena, ne maior nervos, ne arteria incidatur. Quorum ubi aliquid detectum est, excipiendum hamo retuso est, abducendumque a\u00a0scalpello. Ubi autem satis incisum est, telum eximendum est, tum quoque eodem modo et eadem cura habita, ne sub eo, quod eximitur, aliquod eorum laedatur, quae tuenda esse proposui. Haec communia. Sunt propria quaedam in singulis telorum generibus, quae protinus subiciam. Nihil tam facile in corpus quam sagitta conditur, eademque altissime insidit. Haec autem eveniunt, et quia magna vi fertur illa, et quia ipsa in angusto est. Saepius itaque ab altera parte, quam ex qua venit, recipienda et praecipue quia fere spiculis cingitur, quae magis laniant, si retrorsus quam si contra eximatur. Sed inde aperta via, caro diduci debet ferramento ad similitudinem facto Graecae litterae .\u00a0. deinde, ubi apparuit, si mucroni harundo inhaeret, propellenda est, donec ab altera  adprehendi et extrahi possit; si iam illa decidit solumque intus ferrum est, mucro vel digitis adprehendi vel forfice atque ita educi debet. Neque alia ratio extrahendi est, ubi ab ea parte, qua venit, evelli magis placuit: nam ampliato magis vulnere, aut harundo, si inest, evellenda est, aut si ea non est, ferrum ipsum. Quod si spicula apparuerunt eaque brevia et tenuia sunt, forfice ibi comminui debent, vacuumque ab his telum educi: si ea maiora valentioraque sunt, fissis scriptoris calamis contegenda, ac ne quid lacerent, sic evellenda sunt. In sagittis quidem haec observatio est. Latum vero telum si conditum est, ab altera parte educi non expedit, ne ingenti vulneri ipsi quoque ingens vulnus adiciamus. Evellendum est ergo genere quodam ferramenti, quod Diocleum cyathiscum Graeci vocant, quoniam auctorem Dioclen habet; quem inter priscos maximosque medicos fuisse iam posui (prohoem. 8). Lammina vel ferrea vel aenea etiam ab altero capite duo utrimque deorsum conversos uncos habet; ab altero duplicata lateribus, leviterque extrema in eam partem inclinata, qua sinuata est, insuper ibi etiam perforata est. Haec iuxta telum transversa demittitur; deinde ubi ad imum mucronem ventum est, paulum torquetur, ut telum foramine suo excipiat. Cum in  cavo mucro est, ilico digiti subiecti partis alterius uncis simul et ferramentum id extrahunt et telum. Tertium genus telorum est, quod interdum evelli debet; plumbea glans aut lapis aut simile aliquid, quod perrupta cute integrum intus insedit.\u2014 In omnibus his latius vulnus aperiundum, idque quod inest, ea, qua venit, forfice extrahendum est. Accedit vero aliquid difficultatis sub omni ictu, si telum vel ossi inhaesit vel in articulo se inter duo ossa demersit. In osse usque eo movendum est, donec laxetur is locus, qui mucronem momordit; et tunc vel manu vel forfice telum extrahendum est; quae ratio in dentibus quoque eiciendis est. Vix umquam in telum non sequitur: sed si morabitur, excuti quoque ictum aliquo ferramento poterit. Ultimum est, ubi non evellitur, terebra iuxta forare, ab eoque foramine ad speciem litterae vel contra telum os excidere sic, ut lineae, quae diducuntur, ad telum spectent; eo facto id necesse est labet et facile auferatur. Inter duo vero ossa si per ipsum articulum perruperit, circa volnus duo membra fascis habenisve deliganda et per has in diversas partes diducenda sunt, ut nervos distendant; quibus extentis laxius inter ossa spatium est, ut sine difficultate telum recipiatur. Illud videndum est, sicut in aliis locis (1C) posui, ne quis nervus aut vena aut arteria a\u00a0telo laedatur, dum  id extrahitur, eadem scilicet ratione, quae supra posita est (1C). At si venenato quoque telo quis ictus est, iisdem omnibus, si fieri potest, etiam festinantius actis, adicienda curatio est, quae vel epoto veneno, vel a\u00a0serpente ictis adhibetur. Vulneris autem ipsius extracto telo medicina non alia est, quam quae esset, si corpore icto nihil inhaesisset; de\u00a0qua satis alio loco (V.26.21 seqq.) dictum est. 6.  Haec evenire in qualibet parte corporis possunt: reliqua certas sedes habent, de\u00a0quibus dicam orsus a\u00a0capite. In hoc multa variaque tubercula oriuntur: ganglia, meliceridas, atheromata nominant aliisque etiamnum vocabulis quaedam alii discernunt, quibus ego steatomata quoque adiciam. Quae quamvis et in cervice et in alis et in lateribus oriri solent, per se tamen non posui, cum omnia ista mediocres differentias habeant, ac neque periculo terreant neque diverso genere curentur. Omnia vero ista et ex parvulo incipiunt et diu paulatimque increscunt, et tunica sua includuntur. Quaedam ex his dura ac renitentia, quaedam mollia cedentiaque sunt; quaedam spatio nudantur, quaedam tecta capillo suo permanent; fereque sine dolore sunt. Quid intus habeant, ut coniectura praesagiri potest, sic ex toto cognosci, nisi cum eiecta sunt, non potest. Maxime tamen in iis, quae renituntur, aut lapillis quaedam similia aut concreti confersique pili reperiuntur; in iis vero, quae cedunt, aut melli simile  aliquid aut tenui pulticulae aut quasi rassae cartilagini aut carni hebeti et cruentae, quibus ali alique colores esse consuerunt. Fereque ganglia renituntur: atheromati subest quasi tenuis pulticula: meliceridi liquidior umor, ideoque pressus circumfluit: steatomati pingue quiddam. Idque latissime patere consuevit, resolvitque totam cutem superpositam sic, ut ea labet, cum in ceteris sit adstrictior. Omnia derassa ante si capillis conteguntur, per medium oportet incidi: sed steatomatis tunica quoque secanda est, ut effundatur quicquid intus coit, quia non facile a\u00a0cute et subiecta carne ea separatur: in ceteris ipsa tunica inviolata servanda est. Protinus autem ut alba et intenta se ostendit, tum scalpelli manubriolo deducenda a\u00a0cute et carne est, eiciendaque cum eo, quod intus tenet. Si quando tamen ab inferiore parte tunicae musculus inhaesit, ne is laedatur, superior pars illius decidenda; at ima ibi relinquenda est. Ubi tota exempta est, committendae orae, fibulaque his inicienda, et super medicamentum glutinans dandum est. Ubi vel tota tunica vel aliquid ex ea relictum est, pus moventia adhibenda sunt. 7   Sed ut haec neque genere viti neque ratione curationis inter se multum distant, sic in oculis, quae manum postulant, et ipsa diversa sunt et aliter aliterque curantur. Igitur in superioribus palpebris vesicae nasci solent pingues gravesque, quae vix attollere oculos sinunt, levesque pituitae cursus sed  adsiduos in oculis movent: fere vero in pueris nascuntur.\u2014 Oportet conpresso digitis duobus oculo atque ita cute intenta scalpello transversam lineam incidere, suspensa leviter manu, ne vesica ipsa vulneretur; ubi locus ei patefactus est, ipsa prorumpit. Tum digitis eam adprehendere oportet et evellere; facile autem sequitur. Dein superinungui collyrio debet ex iis aliquo, quo lippientes oculi superinunguntur; paucissimisque diebus cicatricula inducitur. Molestius est, ubi incisa vesica est: effundit enim umorem, neque postea, quia tenuis admodum est, potest colligi. Si forte id incidit, eorum aliquid inponendum est, quae puri movendo sunt. In eadem palpebra supra pilorum locum tuberculum parvulum nascitur, quod a\u00a0similitudine hordei a\u00a0Graecis crithe nominatur. Tunica quiddam, quod difficulter maturescit, conprehensum est; id vel calido pane vel cera subinde calfacta foveri oportet sic, ne nimius is calor sit sed facile ea parte sustineatur: hac enim ratione saepe discutitur, interdum concoquitur. Si pus se ostendit, scalpello dividi debet, et quicquid intus umoris est, exprimi; eodem deinde vapore postea quoque foveri et superinungui, donec ad sanitatem perveniat. Alia quoque quaedam in palpebris huic non dissimilia oriuntur: sed neque utique figurae eiusdem, et mobilia simul atque digito vel huc vel illuc  inpelluntur; ideoque ea chalazia Graeci vocant.\u2014 Haec incidi debent, si sub cute sunt, ab exteriore parte; si sub cartilagine, ab interiore; deinde scalpelli manubriolo deducenda ab integris partibus sunt. Ac, si intus plaga est, inunguendum primum lenibus, deinde acrioribus; si extra, superdandum emplastrum, quo id glutinetur. Unguis vero, quod pterygion Graeci vocant, est membranula nervosa oriens ab angulo, quae nonnumquam ad pupillam quoque pervenit, eique officit; saepius a\u00a0narium, interdum etiam a\u00a0temporum parte nascitur. Hunc recentem non difficile est discutere medicamentis, quibus cicatrices in oculis extenuantur: si inveteravit iamque ei crassitudo quoque accessit, excidi debet. Post abstinentiam vero unius diei vel adversus in sedili contra medicum is homo collocandus est, vel sic aversus, ut in gremium eius caput resupinus effundat. Quia, si in sinistro oculo vitium est, adversum; si in dextro, resupinum collocari volunt. Alteram autem palpebram a\u00a0ministro deduci oportet, alteram a\u00a0medico: sed ab hoc, si ille adversus est, inferiorem; si supinus, superiorem. Tum idem medicus hamulum acutum, paululum mucrone intus recurvato, subicere extremo ungui debet, eumque infigere, atque eam quoque palpebram tradere alteri; ipse hamulo adprehenso levare unguem, eumque acu traicere linum trahente; deinde acum ponere, lini duo capita adprehendere, et per ea erecto ungue, si qua parte oculo inhaeret, manubriolo scalpelli deducere, donec ad angulum veniat; deinde invicem modo remittere, modo adtrahere, ut sic et initium eius et finis anguli reperiatur. Duplex enim periculum est, ne vel ex ungue aliquid relinquatur, quod exulceratum vix ullam recipiat curationem; vel ex angulo quoque caruncula abscidatur; quae, si vehementius unguis ducitur, sequitur ideoque decipit: abscisa patefit foramen, per quod postea semper umor descendit: rhyada Graeci vocant. Verus ergo anguli finis utique noscendus est; qui ubi satis constitit, non nimium adducto ungue scalpellus adhibendus est, deinde excidenda ea membranula, ne quid ex angulo laedatur. Eodem inde ex melle linamentum superdandum est supraque linteolum, et aut spongia aut lana sucida; proximisque diebus deducendus cotidie oculus est, ne cicatrice inter se palpebrae glutinentur, siquidem id quoque tertium periculum accedit; eodemque modo linamentum inponendum, ac novissime inunguendum collyrio, quo ulcera ad cicatricem perducuntur. Sed ea curatio vere esse debet aut certe ante hiemem; de\u00a0qua re ad plura loca pertinente semel dixisse satis erit. Nam duo genera curationum sunt. Alia, in quibus eligere tempus non licet, sed utendum est eo, quod incidit, sicut in vulneribus in fistulis; alia, in quibus nullus dies  urguet, et expectare tutissimum facile est, sicut evenit in is, quae et tarde crescunt et dolore non cruciant. In his ver expectandum est, aut si quid magis pressit, melior tamen autumnus est quam aestas aut hiemps, atque is ipse medius, iam fractis aestatibus, nondum ortis frigoribus. Quo magis autem necessaria pars erit, quae tractabitur, hoc quoque maiori periculo subiecta est; et saepe, quo maior plaga facienda, eo magis haec temporis ratio servabitur. Ex curatione vero unguis, ut dixi (4C), vitia nascuntur, quae ipsa aliis quoque de\u00a0causis oriri solent. Interdum enim fit in angulo, parum ungue exciso vel aliter, tuberculum, quod palpebras parum deduci patitur: encanthis Graece nominatur. Excipi hamulo et circumcidi debet, hic quoque diligenter temperata manu, ne quod ex ipso angulo abscidat. Tum exiguum linamentum respergendum est vel cadmia vel atramento sutorio, inque eum angulum deductis palpebris inserendum, supraque eodem modo deligandum, proximisque diebus similiter nutriendum, tantum ut primis aqua egelida vel etiam frigida foveatur. Interdum inter se palpebrae coalescunt aperirique non potest oculis. Cui malo solet etiam illud accedere, ut palpebrae cum albo oculi cohaerescant, scilicet eum in utroque fuit ulcus neclegenter curatum: sanescendo enim, quod diduci potuit et debuit, glutinavit: ancyloblepharus \u2020 sub utroque vitio Graeci vocant. Palpebrae tantum inter se co- haerentes  non difficulter diducuntur, sed interdum frustra: nam rursus glutinantur. Experiri tamen oportet, quia bene res saepius cedit. Igitur aversum specillum inserendum, diducendaeque eo palpebrae sunt; deinde exigua penicilla interponenda, donec exulceratio eius loci finiatur. At ubi albo ipsius oculi palpebra inhaesit, Heraclides Tarentinus auctor est adverso scalpello subsecare cum magna moderatione, ut neque ex oculo neque ex palpebra quicquam abscidatur; ac si necesse est, ex palpebra potius. Post haec inunguatur oculus medicamentis, quibus aspritudo curatur; cottidieque palpebra vertatur, non solum ut ulceri medicamentum inducatur, sed etiam ne rursus inhaereat; ipsique etiam praecipiatur, ut saepe eam digitis duobus attollat. Ego sic restitutum esse neminem memini. Meges se quoque multa temptasse, neque umquam profuisse, quia semper iterum oculo palpebra inhaeserit, memoriae prodidit. Etiamnum in angulo, qui naribus propior est, ex aliquo vitio quasi parva fistula aperitur, per quam pituita adsidue destillat: aegilopa Graeci vocant. Idque adsidue male habet oculum; nonnumquam etiam exesso osse usque nares penetrat. Atque interdum naturam carcinomatis habet, ubi intentae venae et arquatae sunt, color pallet, cutis dura est et levi tactu inritatur, inflammationemque in eas partes, quae coniunctae sunt, evocat.\u2014 Ex his eos,  qui quasi carcinoma habent, curare periculosum est: nam mortem quoque ea res maturat; eos vero quibus ad nares tendit, supervacuum: neque enim sanescunt. At quibus id in angulo est, potest adhiberi curatio, cum eo ne ignotum sit esse difficilem: quantoque angulo propius id foramen est, tanto difficilior est, quoniam perangustum est, in quo versari manus possit. Recenti tamen re mederi facilius est. Sed hamulo summum eius foraminis excipiendum; deinde totum id cavum, sicut in fistulis (cap. IV.1) dixi, usque ad os excidendun; oculoque et ceteris iunctis partibus bene obtectis, os ferramento adurendum est; vehementiusque si iam carie vexatum est, quo crassior squama abscedat. Quidam adurentia inponunt, ut atramentum sutorium vel chalcitidem vel aeruginem rasam; quod et tardius et non idem facit. Osse adusto curatio sequitur eadem, quae in ceteris ustis. Pili vero, qui in palpebris sunt, duabus de\u00a0causis oculum inritare consuerunt: nam modo palpebrae superioris summa cutis relaxatur et procidit; quo fit, ut eius pili ad ipsum oculum convertantur, quia non simul cartilago quoque se remisit; modo sub ordine naturali pilorum alius ordo subcrescit, qui protinus intus ad oculum tendit.\u2014 Curationes hae sunt. Si pili nati sunt, qui non debuerunt, tenuis acus ferrea ad similitudinem hastae lata in ignem coicienda est; deinde candens, sublata palpebra sic, ut eius perniciosi pili in conspectum curantis veniant,  sub ipsis pilorum radicibus ab angulo inmittenda est, ut ea tertiam partem palpebram transuat; deinde iterum tertioque usque ad alterum angulum; quo fit, ut omnes pilorum radices adustae emoriantur. Tum superinponendum medicamentum est, quod inflammationem prohibeat, atque ubi crustae exciderunt, ad cicatricem perducendum. Facillime autem id genus sanescit. Quidam aiunt acu transui iuxta pilos in exteriorem partem palpebrae oportere eamque transmitti duplicem capillum muliebrem ducentem; atque ubi acus transit, in ipsius capilli sinum, qua duplicatur, pilum esse coiciendum et per eum in superiorem palpebrae partem adtrahendum; ibique corpori adglutinandum; et inponendum medicamentum, quo foramen glutinetur: sic enim fore, ut is pilus in exteriorem partem postea spectet. Id primum fieri non potest, nisi in pilo longiore, cum fere breves eo loco nascantur; deinde si plures pili sunt, necesse est longum tormentum totiens acus traiecta magnamque inflammationem moveat. Novissime cum umor aliquis ibi subsit, oculo et ante per pilos et tum per palpebrae foramina adfecto vix fieri potest, ut gluten, quo vinctus est pilus, non resolvatur; eoque fit, ut is eo, unde vi abductus est, redeat. Ea vero curatio, quae palpebrae laxioris ab omnibus frequentatur, nihil habet dubii: siquidem oportet contecto oculo mediam palpebrae  cutem, sive ea superior sive inferior est, adprehendere digitis ac sic levare; tum considerare, quantulo detracto futurum sit, ut naturaliter se habeat. Siquidem hic quoque duo pericula circumstant: si nimium fuerit excisum, ne contegi oculus non possit; si parum, ne nihil actum sit, et frustra sectus aliquis sit. Qua deinde incidendum videbitur, per duas lineas atramento notandum est sic, ut inter oram, quae pilos continet, et propiorem ei lineam aliquid relinquatur, quod adprehendere acus postea possit. His constitutis scalpellus adhibendus est; et si superior palpebra, ante; si inferior, postea propius ipsis pilis incidendum; initiumque faciendum in sinistro oculo ab eo angulo, qui tempori; in dextro ab eo, qui naribus propior est; idque, quod inter duas lineas est, excidendum. Deinde orae vulneris inter se simplici sutura committendae, operiendusque oculus et si parum palpebra descendet, laxanda sutura; si nimium, aut adstringenda, aut etiam rursus tenuis habenula est ab ulteriore ora excidenda. Ubi secta est, aliae suturae adiciendae, quae supra tres esse non debent. Praeter haec in superiore palpebra sub pilis ipsis incidenda linea est, uti ab inferiore parte deducti pili susum spectent; idque, si levis inclinatio est, etiam solum satis tuetur; inferior palpebra eo non eget. His factis, spongia  ex aqua frigida expressa super deliganda est. Postero die glutinans emplastrum iniciendum, quarto suturae tollendae, et collyrio, quod inflammationes reprimit, superinunguendum. Nonnumquam autem nimium sub hac curatione excisa cute evenit, ut oculus non tegatur; idque interdum etiam alia de\u00a0causa fit: lagopthalmus Graeci appellant. In quo si nimium palpebrae deest, nulla id restituere curatio potest; si exiguum, mederi licet.\u2014 Paulum infra supercilium cutis incidenda est lunata figura cornibus eius deorsum spectantibus. Altitudo esse plagae usque ad cartilaginem debet ipsa illa nihil laesa: nam si ea incisa est, palpebra concidit, neque attolli postea potest. Cute igitur tantum diducta fit, ut paulum in ima oculi ora descendat hiante scilicet super plaga; in quam linamentum coiciendum est, quod et coniungi diductam cutem prohibeat et in medio carunculam citet; quae ubi eum locum inplevit, postea recte oculus operitur. Ut superioris autem palpebrae vitium est, quo parum descendit ideoque oculum non contegit, sic inferioris, quo parum susum attollitur, sed pendet et hiat, neque potest cum superiore committi. Atque id quoque evenit interdum ex simili vitio curationis, interdum etiam senectute: ectropion Graeci nomin-ant.\u2014  Si ex mala curatione est, eadem ratio medicinae est, quae supra (9) posita est; plagae tantum cornua ad maxillas, non ad oculum convertenda sunt: si ex senectute est, tenui ferramento id totum extrinsecus adurendum est, deinde melle inunguendum: a\u00a0quarto die vapore aquae calidae fovendum, inunguendumque medicamentis ad cicatricem perducentibus. Haec fere circa oculum in angulis palpebrisque incidere consuerunt. In ipso autem oculo nonnumquam summa attollitur tunica, sive ruptis intus membranis aliquibus sive laxatis, et similis figura acino fit: unde id staphyloma Graeci vocant.\u2014 Curatio duplex est: altera: ad ipsas radices per medium transuere acu duo lina ducente; deinde alterius lini duo capita ex superiore parte, alterius ex inferiore astringere inter se; quae paulatim secando id excidunt. Altera: in summa parte eius ad lenticulae magnitudinem excidere; deinde spodium aut cadmiam infriare. Utrolibet autem facto, album ovi lana excipiendum et inponendum; posteaque vapore aquae calidae fovendus oculus et lenibus medicamentis inunguendus est. Clavi autem vocantur callosa in albo oculi tubercula, quibus nomen a\u00a0figurae similitudine est. Hos ad imam radicem perforare acu commodissimum est, infraque eam excidere; deinde lenibus medicamentis inunguere. Suffusionis iam alias (VI.6.35) feci mentionem  quia cum recens incidit, medicamentis quoque saepe discutitur: sed ubi vetustior facta est, manus curationem desiderat, quae inter subtilissimas haberi potest. De\u00a0qua antequam dico, paucis ante ipsius oculi natura indicanda est. Cuius cognitio cum ad plura loca pertineat, tum vel praecipue ad hunc pertinet. Is igitur summas habet duas tunicas, ex quibus superior a\u00a0Graecis ceratoides vocatur. Ea, qua parte alba est, satis crassa; pupillae loco extenuatur. Huic inferior adiuncta est, media parte, qua pupilla est, modico foramine concava; circa tenuis, ulterioribus partibus ipsa quoque plenior, quae chorioides a\u00a0Graecis nominatur. Hae duae tunicae, cum interiora oculi cingant, rursus sub his coeunt, extenuataeque et in unum coactae per foramen, quod inter ossa est, ad membranam cerebri perveniunt eique inhaerescunt. Sub his autem, qua parte pupilla est, locus vacuus est; deinde infra rursus tenuissima tunica, quam Herophilus arachnoidem nominavit. Ea media subsidit .\u00a0.\u00a0. eoque cavo continet quiddam, quod a\u00a0vitri similitudine hyaloides Graeci vocant. Id neque liquidum neque aridum est, sed quasi concretus umor, ex cuius colore pupillae color vel niger est vel caesius, cum summa tunica tota alba sit: id autem superveniens  ab interiore parte membranula .\u00a0.\u00a0. includit. Super his gutta umoris est, ovi albo similis, a\u00a0qua videndi facultas proficiscitur: crystalloides a\u00a0Graecis nominatur. Igitur vel ex morbo vel ex ictu concrescit umor sub duabus tunicis, qua locum esse vacuum proposui (13B); isque paulatim indurescens interiori .\u00a0.\u00a0. potentiae se opponit. Vitiique eius plures species sunt; quaedam sanabiles, quaedam quae curationem non admittunt. Nam si exigua suffusio est, si immobilis, colorem vero habet marinae aquae vel ferri nitentis et a\u00a0latere sensum aliquem fulgoris relinquit, spes superest. Si magna est, si nigra pars oculi, amissa naturali figura, in aliam vertit, si suffusioni color caeruleus est aut auri similis, si labat et hac atque illac movetur, vix umquam succurritur. Fere vero peior est, quom ex graviore morbo, maioribus capitis doloribus vel ictu vehementiore orta est. Neque idonea curationi senilis aetas est, quae sine eo vitio tamen aciem hebetem habet: at ne puerilis quidem, sed inter haec media. Oculus quoque curationi neque exiguus neque concavus satis oportunus est. Atque ipsius suffusionis quaedam maturitas est: expectandum igitur est, donec iam non fluere sed duritie quadam concrevisse videatur.   Ante curationem autem modico uti cibo, bibere aquam triduo debet, pridie ab omnibus abstinere. Post haec in advorso collocandus est, loco lucido, lumine adverso, sic ut contra medicus paulo altius; a\u00a0posteriore parte caput eius, qui curabitur, minister contineat, ut inmobile id praestet: nam levi motu eripi acies in perpetuum potest. Quin etiam ipse oculus, qui curabitur, inmobilior faciendus est, super alterum lana inposita deligata: curari vero sinister oculus dextra manu, dexter sinistra debet. Tum acus admovenda est, sic acuta, ut foret, non nimium tenuis; eaque demittenda sed recta est per summas duas tunicas medio loco inter oculi nigrum et angulum tempori propiorem, e\u00a0regione mediae suffusionis sic, ne qua vena laedatur. Neque tamen timide demittenda est, quia inani loco excipitur; ad quem cum ventum est, ne mediocriter quidem peritus falli potest, quia prementi nihil renititur. Ubi eo ventum est, inclinanda acus ad ipsam suffusionem leviterque ibi verti et paulatim eam deducere infra regionem pupillae debet; ubi deinde eam transit, vehementius inprimi, ut inferiori parti insidat. Si haesit, curatio expleta est: si subinde redit, eadem acu concidenda et in plures partes dissipanda est, quae singulae et facilius conduntur et minus late officiunt. Postea  educenda recta acus est; inponendumque lana molli exceptum ovi album, et supra, quod inflammationem coerceat; atque ita devinciendum. Post haec opus est quiete, abstinentia, lenium medicamentorum inunctionibus; cibo, qui postero die satis mature datur, primum liquido, ne maxillae laborent; deinde inflammatione finita, tali, qualis in vulneribus (V.26.30) propositus est; quibus, ut aqua diutius bibatur, necessario accedit. De\u00a0pituitae quoque tenuis cursu, qui oculos infestat, quatenus medicamentis agendum est, iam explicui (VI.6.16). Nunc ad ea veniam, quae curationem manu postulunt. Animadvertimus autem quibusdam numquam siccescere oculos, sed semper umore tenui madere; quae res aspritudinem continuat, ex levibus momentis inflammationes et lippitudines excitat, totam denique vitam hominis infestat; idque in quibusdam nulla ope adiuvari potest, in quibusdam sanabile est: quod primum discrimen est nosse oportet, ut alteris succurratur, alteris manus non iniciatur. Ac primum supervacua curatio est in iis, qui ab infantibus id vitium habent, quia necessario mansurum est usque mortis diem; deinde non necessaria etiam in iis, quibus non multa, sed acris pituita est, siquidem manu nihil adiuvantur: medicamentis et victus ratione, quae crassiorem pituitam reddit, ad sanitatem perveniunt. Lata etiam capita vix medicinae patent. Tum interest  venae pituitam mittant quae inter calvariam et cutem sunt, an quae inter membranam cerebri et calvariam. Superiores fere per tempora oculos rigant; inferiores per eas membranas, quae ob oculis ad cerebrum tendunt. Potest autem adhiberi remedium iis, quae supra os fluunt; non potest iis, quae sub osse. Ac ne iis quidem succurritur, quibus pituita utrimque descendit, quia levata altera parte nihilo minus altera infestat. Quid sit autem, hac ratione cognoscitur. Raso capite ante ea medicamenta, quibus in lippitudine pituita suspenditur, a\u00a0superciliis usque ad verticem inlini debent. Si sicci oculi esse coeperunt, apparet per eas venas, quae sub cute sunt, inrigari: si nihilo minus madent, manifestum est sub osse descendere: si est umor, sed levior, duplex vitium est. Plurimi tamen ex laborantibus reperiuntur, quos superiores venae exerceant; ideoque pluribus etiam opitulari licet. Idque non in Graecia tantummodo, sed in aliis quoque gentibus celebre est, adeo ut nulla medicinae pars magis per nationes quoque exposita sit. Reperti in Graecia sunt, qui novem lineis cutem capitis inciderent; duabus in occipitio rectis, una super eas  transversa; deinde duabus super aures, una inter eas item transversa; tribus inter verticem et frontem rectis. Reperti sunt, qui a\u00a0capite recte eas lineas ad tempora deducerent, cognitisque ex motu maxillarum musculorum initiis leviter super eos cutem inciderent, diductisque per retusos hamos oris insererent linamenta, ut neque inter se cutis antiqui fines committerentur, et in medio caro incresceret; quae venas, ex quibus umor ad oculos transiret, adstringeret. Quidam etiam atramento duas lineas duxerunt a\u00a0media aure ad mediam alteram aurem; deinde a\u00a0naribus ad verticem. Tum ubi lineae committebantur, scalpello inciderunt, et post sanguinem effusum os ibidem adusserunt. Nihilo minus autem et in temporibus et inter frontem atque calvariam eminentibus venis idem candens ferrum admoverunt. Frequens curatio est venas in temporibus adurere, quae fere quidem in eiusmodi malo tument: sed tamen, ut inflentur magisque se ostendant, cervix ante modice deliganda est, tenuibusque ferramentis et retussis venae adurendae, donec in oculis pituitae cursus conquiescat. Id enim signum est quasi excaecatorum itinerum, per quae umor ferebatur. Valentior tamen medicina est, ubi tenues conditaeque venae sunt, ideoque legi non possunt, eodem modo cervice deligata retentoque ab ipso spiritu quo magis venae prodeant, atramento  notare eas contra tempora et inter verticem ac frontem; deinde cervice resoluta, qua notae sunt venae, incidere, et sanguinem mittere; ubi satis fluxit, tenuibus ferramentis adurere: contra tempora quidem timide, ne subiecti musculi qui maxillas tenent sentiant; inter frontem vero et verticem vehementer, ut squama ab osse secedat. Efficacior tamen etiamnum est Afrorum curatio, qui verticem usque ad os adurunt sic, ut squamam remittat. Sed nihil melius est quam quod in Gallica est comata: qui ibi venas in temporibus et in superiore capitis parte legunt. Adusta quomodo curanda sint, iam explicui (V.27.13). Nunc illud adicio: neque ut crustae decidant, neque ut ulcus inpleatur, adustis venis esse properandum, ne vel sanguis erumpat vel cito pus subprimatur, cum per hoc siccescere eas partes opus sit, per illud exhauriri opus non sit: si quando tamen sanguis eruperit, infricanda medicamenta esse, quae sic sanguinem supprimant, ne adurant. Quemadmodum autem venae delegendae sunt, quidque lectis is faciendum sit, cum venero ad crurum varices, dicam (31). 8   Verum ut oculi multiplicem curationem etiam manus exigunt, sic in auribus admodum pauca sunt, quae in hac medicinae parte tractentur. Solet tamen evenire, vel a\u00a0primo die protinus vel postea facta exulceratione, dein per cicatricem aure repleta, ut foramen in ea nullum sit, ideoque audiendi usu  careat. Quod ubi incidit, specillo temptandum est, altene id repletum, an in summo tantum glutinatum sit. Nam si alte est, prementi non cedit; si in summo, specillum protinus recipit. Illud attingi non oportet, ne sine effectus spe distentio oriatur nervorum, et ex ea mortis periculum sit: hoc facile curatur. Nam qua cavom esse debet, vel medicamentum aliquod inponendum est ex adurentibus, vel candenti ferro aperiendum, vel etiam scalpello incidendum. Cumque id patefactum et iam ulcus purum est, coicienda eo pinna est, inlita medicamento cicatricem inducente, circaque idem medicamentum dandum, ut cutis circa pinnam sanescat; quo fit, ut ea remota postea facultas audiendi sit. At ubi aures, in viro puta, perforatae sunt et offendunt, traicere id cavum celeriter candente acu satis est, ut leviter eius orae ulcerentur; aut etiam adurente medicamento idem exulcerare, postea deinde inponere id, quod purget, tum quod eo loco repleat et cicatricem inducat. Quod si magnum id foramen est, sicut solet esse in iis, qui maiora pondera auribus gesserunt, incidere quod superest ad extremum oportet; supra deinde oras scalpello exulcerare, et postea suere, ac medicamentum, quo glutinetur, inponere. Tertium est, si quid ibi curti est, sarcire. Quae res cum in labris quoque et naribus fieri possit, eandem etiam rationem habeat, simul explicanda est. 9   Curta igitur in his tribus .\u00a0.\u00a0. ac si qua parva sunt, curari possunt; si qua maiora sunt, aut non recipiunt curationem, aut ita per hanc ipsam deformantur, ut minus indecora ante fuerint. Atque in aure quidem et naribus deformitas sola timeri potest: in labris vero, si nimium contracta sunt, usui quoque necessario iactura fit, quia minus facile et cibus adsumitur et sermo explicatur. Neque enim creatur ibi corpus, sed ex vicino adducitur; quod in levi mutatione et nihil \u2020 eripere et fallere oculum potest, in magna non potest. Neque senile autem corpus, neque quod mali habitus est, neque in quo difficulter ulcera sanescunt, huic medicinae idoneum est, quia nusquam celerius cancer occupat aut difficilius tollitur. Ratio curationis eiusmodi est: id, quod curtum est, in quadratum derigere; ab interioribus eius angulis lineas transversas incidere, quae citeriorem partem ab ulteriore ex toto deducant; deinde ea, quae sic resolvimus, in unum adducere. Si non satis iunguntur, ultra lineas, quas ante fecimus, alias duas lunatas et ad plagas conversas immittere, quibus summa tantum cutis diducatur: sic enim fit, ut facilius quod adducitur sequi possit; quod non est cogendum, sed ita adducendum, ut ex facili subsequatur et dimissum non multum recedat. Interdum tamen ab altera parte cutis .\u00a0.\u00a0. aut omnino adducta deformem,  quem reliquit, locum reddit. Eiusmodi loci altera pars incidenda, altera intacta habenda est. Ergo neque ex imis auribus neque ex medio naso imisve narum partibus neque ex angulis labrorum quicquam adtrahere temptabimus: utrimque autem petemus, si quid summis auribus, si quid imis, si quid aut medio naso aut mediis naribus aut mediis labris deerit. Quae tamen interdum etiam duobus locis curta esse consuerunt: sed eadem ratio curandi est. Si cartilago in eo, quod incisum est, eminet, excidenda est: neque enim aut glutinatur aut acu tuto traicitur. Neque longe tamen excidi debet, ne inter duas oras liberae cutis utrimque coitus puris fieri possit. Tum iunctae orae inter se suendae sunt utrimque cute adprehensa, et qua priores lineae sunt, ea quoque suturae iniciendae sunt. Siccis locis ut in naribus inlita spuma argenti satis proficit. In ulteriores vero lunatasque plagas linamentum dandum est, ut caro increscens vulnus impleat; summaque cura quod ita sutum est, tuendum esse apparere ex eo potest, quod de\u00a0cancro supra (2) posui. Ergo etiam tertio quoque die fovendum erit vapore aquae calidae, rursusque idem medicamentum iniciendum; fereque septimo die glutinatum est. Tum suturae eximi, et ulcus ad sanitatem perduci debet. 10   Polypum vero, qui in naribus nascitur, ferro praecipue curari iam alias (VI.8.2B) posui. Ergo etiam hunc ferramento acuto in modum spathae  facto resolvere ab osse oportet, adhibita diligentia, ne infra cartilago laedatur, in qua difficilis curatio est. Ubi abscissus est, unco ferramento extrahendus est; tum inplicitum linamentum vel aliquid ex penicillo respergendum est medicamento, quo sanguis supprimitur, eoque naris leviter inplenda. Sanguine suppresso linamento ulcus purgandum est. Ubi purum est, eo pinna, eodem modo quo in aure supra (8.2) positum est, medicamento inlita, quo cicatrix inducitur, intus demittenda, donec in totum id sanescat. 11   Id autem vitium, quod ozena Graece vocatur, si medicamentis non cederet, quemadmodum manu curandum esset, apud magnos chirurgos non repperi. Credo quia res raro ad sanitatem satis proficit, cum aliquid in ipsa curatione tormenti habeat. Apud quosdam tamen positum est vel fictilem fistulam vel enodem scriptorium calamum in narem esse coiciendum, donec susum ad os perveniat; tum per id tenue ferramentum candens dandum esse ad ipsum os; deinde adustum locum purgandum esse aerugine et melle: ubi purus est, Lycio ad sanitatem perducendum. Vel narem incidendam esse ab ima parte ad os, ut et conspici locus possit, et facilius candens ferramentum admoveri; tum sui narem debere, et adustum quidem ulcus eadem ratione curari: suturam vero inlini vel spuma argenti vel alio glutinante. 12   In ore quoque quaedam manu curantur. Ubi in primis dentes nonnumquam moventur, modo propter radicum inbecillitatem, modo propter gingivarum arescentium vitium.\u2014 Oportet in utrolibet candens ferramentum gingivis admoveri, ut attingat  leviter, non insidat. Adustae gingivae melle inlinendae et mulso eluendae sunt. Ut pura ulcera esse coeperunt, arida medicamenta infrianda sunt ex iis, quae reprimunt. Si vero dens dolores movet eximique eum, quia medicamenta nihil adiuvant, placuerit, circumradi debet, ut gingivae ab eo resolvantur; tum is concutiendus est. Eaque facienda, donec bene moveatur: nam dens haerens cum summo periculo evellitur, ac nonnumquam maxilla loco movetur; idque etiam maiore periculo in superioribus dentibus fit, quia potest tempora oculosve concutere. Tum, si fieri potest, manu; si minus, forfice, dens excipiendus est. Ac si exessus est, ante id foramen vel linamento vel bene adcommodato plumbo replendus est, ne sub forfice confringatur. Recta vero forfex ducenda est, ne inflexis radicibus os rarum, cui dens inhaeret, parte aliqua frangat. Neque ideo nullum eius rei periculum est utique in dentibus brevibus, qui fere longiores radices non habent: saepe enim forfex cum dentem conprehendere non possit aut frustra conprehendat, os gingivae prehendit et frangit. Protinus autem ubi plus sanguinis profluit, scire licet, aliquid ex osse fractum esse. Ergo specillo conquirenda est testa, quae recessit, et volsella protrahenda est. Si non sequitur, incidi gingiva debet, donec labans ossis testa recipiatur. Quod si factum statim non est, indurescit extrinsecus maxilla, ut is hiare non possit.  Sed inponendum calidum ex farina et fico cataplasma est, donec ibi pus moveatur; tum incidi gingiva debet. Pus quoque multum profluens ossis fractis nota est: itaque etiam tum id extrahi convenit; nonnumquam etiam eo laeso fistula fit, quae eradi debet. Dens autem scaber, qua parte niger, radendus inlinendusque rosae flore contrito, cui gallae quarta pars et altera murrae sit adiecta; continendumque ore crebro vinum meracum; atque in eo casu velandum caput, ambulatione multa, frictione capitis, cibo non acri utendum. At si ex ictu vel alio casu aliquid labant dentes, auro cum iis, qui bene haerent, vinciendi sunt; continendaque ore reprimentia, ut vinum, in quo malicorium decoctum, aut in quo galla candens coniecta sit. Si quando etiam in pueris ante alter dens nascitur quam prior excidat, is qui cadere debuit circumpurgandus et evellendus est; is qui natus est in locum prioris cotidie digito adurgendus, donec ad iustam magnitudinem perveniat. Quotienscumque dente exempto radix relicta est, protinus ea quoque ad id facta forfice, quam rizagran Graeci vocant, eximenda est. Tonsillas autem, quae post inflammationes induru-erunt,  antiades autem a\u00a0Graecis appellantur, cum sub levi tunica sint, oportet digito circumradere et evellere: si ne sic quidem resolvuntur, hamulo excipere et scalpello excidere; tum ulcus aceto eluere et inlinere vulnus medicamento, quo sanguis supprimitur. Uva si cum inflammatione descendit, dolorique est et subrubicundi coloris, praecidi sine periculo non potest: solet enim multum sanguinem effundere: itaque melius est is uti, quae alias (VI.14) proposita sunt. Si vero inflammatio quidem nulla est, nihilo minus autem ultra iustum modum a\u00a0pituita deducta sit, et est tenuis, acuta, alba, praecidi debet; itemque si ima livida et crassa, summa tenuis est. Neque quicquam commodius est quam volsella prehendere, sub eaque quod volumus excidere. Neque enim ullum periculum est, ne plus minusve praecidatur, cum liceat tantum infra volsellam relinquere, quantum inutile esse manifestum est; idque praecidere, quo longior uva est quam esse naturaliter debet. Post curationem eadem facienda sunt, quae in tonsilla his proxime (2) posui. Lingua vero quibusdam cum subiecta parte a\u00a0primo natali die vincta est, qui ob id ne loqui quidem possunt.\u2014 Horum extrema lingua volsella prehendenda est, sub eaque membrana incidenda, magna cura habita, ne venae quae iuxta sunt violentur et profusione sanguinis noceat. Reliqua curatio vulneris in prioribus (2) posita est. Et plerique quidem ubi consanuerunt, locuntur: ego  autem cognovi, qui succisa lingua cum abunde super dentes eam promeret, non tamen loquendi facultatem consecutus est. Adeo in medicina, etiam ubi perpetuum est, quod fieri debet, non tamen perpetuum est id, quod sequi convenit. Sub lingua quoque interdum aliquid abscedit, quod fere consistit in tunica doloresque magnos movet.\u2014 Quo, si exiguum est, incidi semel satis est; si maius, summa cutis usque ad tunicam excidenda est; deinde utrimque orae hamulis excipiendae et tunica undique circumdato liberanda .\u00a0.\u00a0. est, magna diligentia per omnem curationem habita, ne qua maior vena incidatur. Labra autem saepe finduntur eaque res habet cum dolore etiam hanc molestiam, quod sermo prohibeatur; qui subinde eas rimas cum dolore diducendo sanguinem citat. Sed has, si in summo sunt, medicamentis curare commodius est, quae ad ulcera oris fiunt. Si vero altius descenderunt, necessarium est tenui ferramento adurere; quod spathae simile quasi transcurrere, non inprimi debet. Postea facienda eadem sunt, quae in auribus adustis exposita sunt (8). 13   At in cervice inter cutem et asperam arteriam tumor increscit: bronchocelen Graeci vocant; quo modo caro hebes, modo umor aliquis melli aquaeve  similis includitur, interdum etiam minutis ossibus pili inmixti. Ex quibus quicquid est, tunica continetur.\u2014 Potest autem adurentibus medicamentis curari, quibus summa cutis cum subiecta tunica exestur. Quo facto, sive umor est, profluit; sive quid densius, digitis educitur; tum ulcus sub linamentis sanescit. Sed scalpelli curatio brevior est. Medio tumore una linea inciditur usque ad tunicam; deinde vitiosus sinus ab integro corpore separatur digito, totusque cum velamento suo eximitur. Tum aceto, cui vel salem vel nitrum aliquis adiecit, .\u00a0.\u00a0. eluitur, oraeque una sutura iunguntur; ceteraque eadem quae in aliis suturis superiniciuntur leviterque inde, ne fauces .\u00a0.\u00a0. urgeatque, deligatur. Si quando autem tunica eximi non potuerit, intus inspergenda adurentia; linamentisque id curandum est et ceteris pus moventibus. 14   Sunt etiam circa umbilicum plura vitia, de\u00a0quibus propter raritatem inter auctores parum constet. Verisimile est autem id a\u00a0quoque praetermissum, quod ipse non cognoverat; a\u00a0nullo id, quod non viderat, fictum. Commune omnibus est umbilicum indecore prominere: causae requiruntur. Meges tres has posuit: modo intestinum eo inrumpere; modo omentum; modo umorem. Sostratus nihil de\u00a0omento dixit: duobus iisdem adiecit carnem ibi interdum increscere, eamque modo integram esse, modo carcinomati similem. Gorgias ipse quoque  omenti mentionem omisit: sed eadem tria causatus, spiritus quoque interdum eo dixit inrumpere. Heron omnibus his quattuor positis, et omenti mentionem habuit et eius, quod .\u00a0.\u00a0. semel et omentum et intestinum habuerit. Quid autem horum sit, his indiciis cognoscitur. Ubi intestinum prolapsum est, tumor neque durus neque mollis est, omni frigore minuitur: non solum sub omni calore sed etiam retento spiritu crescit. Sonat interdum, atque ubi resupinatus est aliquis, delapso intestino ipse desidit. Ubi vero omentum est, cetera similia sunt; tumor mollior et, ab ima parte latus, extenuatus in vertice est; si quis adprehendit, elabitur. Ubi utrumque est, indicia quoque mixta sunt, et inter utrumque mollities: at caro durior est, semperque etiam resupinato corpore tumet, prementique non cedit, prioribus facile cedentibus. Si vitiosa est, easdem notas habet, quas in carcinomate (V.28.2A) exposui. Umor autem si premitur, circumfluit: at spiritus pressus cedit, sed protinus redit, resupinato quoque corpore tumorem in eadem figura tenet. Ex his id, quod ex spiritu vitium est, medicinam non admittit; caro quoque carcinomati similis cum periculo tractatur; itaque omittenda est. Sana excidi debet idque vulnus linamentis curari. Umorem quidem .\u00a0.\u00a0. vel inciso summo tumore effundunt, et vulnus iisdem  linamentis curant. In reliquis variae sententiae sunt. Ac resupinandum quidem corpus esse res ipsa testatur, ut in uterum, sive intestinum sive omentum est, delabatur. Sinus vero umbilici tum vacus a\u00a0quibusdam duabus regulis exceptus est, vehementerque earum capitibus deligatis ibi emortus: a\u00a0quibusdam, ad imum acu traiecta duo lina ducente, deinde utriusque lini duobus capitibus diversae partes adstrictae; quod in uva quoque oculi fit: nam sic id, quod supra vinculum est, moritur. Adiecerunt quidam, ut antequam vincirent, summum una linea inciderent exciderentque: quo facilius digito demisso quod illuc inrupisset depellerent; tum deinde vinxerunt. Sed abunde est iubere spiritum continere, ut tumor quantus maximus esse potest, se ostendat; tum imam basem eius atramento notare, resupinatoque homine digitis tumorem eum premere, ut, si quid delapsum non est, manu cogatur. Post haec umbilicum adtrahere, et qua nota atramenti est, lino vehementer adstringere; deinde partem superiorem aut medicamentis aut ferro adurere, donec emoriatur, atque ut cetera usta ulcus nutrire. Idque non solum ubi intestinum vel omentum vel utrumque est, sed etiam ubi umor est, optime proficit. Sed ante quaedam visenda sunt, ne quod ex vinculo periculum sit. Nam curationi neque infans neque robustus annis aut senex aptus est, sed .\u00a0.\u00a0. a\u00a0septimo fere anno ad  quartum decimum. Deinde ei corpus idoneum est id, quod integrum est: at quod mali habitus est, quodve papulas, inpetiginem, similiaque habet, idoneum non est. Levibus quoque tumoribus facile subvenitur: at in eorum, qui nimis magni sunt, curatione periculum est. Tempus autem anni autumnale et hibernum vitandum: ver est idoneum maxime ac prima aestas non aliena est. Praeter haec abstinere pridie debet; neque id satis est, sed alvus quoque ei ducenda est, quo facilius omnia, quae excesserunt, intra uterum considant. 15   Aquam is, qui hydropici sunt, emitti oportere alias (III.21.14 seqq.) dixi: nunc quemadmodum fiat, dicendum est. Quidam autem sub umbilico, fere quattuor interpositis digitis, in sinistra parte; quidam ipso umbilico perforato id facere consuerunt: quidam cute primum adusta, deinde interiore abdomine inciso, quia, quod per ignem divisum est, minus celeriter coit. Ferramentum autem demittitur, magna cura habita, ne qua vena incidatur. Id tale esse debet, ut fere tertiam digiti partem latitudo mucronis impleat; demittendumque ita est, ut membranam quoque transeat, qua caro ab interiore parte finitur; eo tum plumbea aut aenea fistula coicienda est, vel recurvatis in exteriorem partem labris, vel in media circumsurgente quadam mora, ne tota intus delabi possit. Huius ea pars, quae intrat, paulo longior esse debet quam quae extra, ut ultra ulteriorem membranam procedat.  Per hanc effundendus umor est; atque ubi maior pars eius evocata est, cludenda demisso linteolo fistula est, et in vulnere, si ustum non est, relinquenda; deinde per insequentes dies circa singulas heminas emittendum, donec nullum aquae vestigium appareat. Quidam tamen etiam non usta cute protinus fistulam recipiunt, et super vulnus spongiam expressam deligant; deinde postero die rursus fistulam demittunt (quod recens vulnus paulum diductum patitur), ut, si quid umoris superest, emittatur; idque bis ita fecisse contenti sunt. 16   Nonnumquam autem venter ictu aliquo perforatur, sequiturque ut intestina evolvantur. Quod ubi incidit, protinus considerandum est, an ea integra sint, deinde an is color suus maneat. Si tenuius intestinum perforatum est, nihil profici posse iam rettuli (V.26.2). Latius intestinum sui potest, non quo certa fiducia sit, sed quod dubia spes certa desperatione sit potior: interdum enim glutinatur. Tum si utrumlibet intestinum lividum aut pallidum aut nigrum est, quibus illud quoque necessario accedit, ut sensu careat, medicina omnis inanis est. Si vero adhuc ea sui coloris sunt, cum magna festinatione succurrendum est: momento enim alienantur, externo et insueto spiritu circumdato. Resupinandus autem homo est coxis erectioribus; et si angustius vulnus est, quam ut intestina commode refundantur, incidendum est, donec satis pateat. Ac si iam sicciora sunt intestina, perluenda aqua  sunt, cui paulum admodum olei sit adiectum. Tum minister oras ulceris leviter diducere manibus suis vel etiam duobus hamis interiori membranae iniectis debet: medicus priora semper intestina, quae posteriora prolapsa sunt, condere sic, ut orbium singulorum locum servet. Repositis omnibus, leviter homo concutiendus est; quo fit, ut per se singula intestina in suas sedes deducantur et in his considant. His conditis, omentum quoque considerandum est, ex quo, si quid iam nigri emortui est, forfice excidi debet; si quid integrum est, leviter super intestina deduci. Sutura autem neque summae cutis neque interioris membranae per se satis proficit, sed utriusque. Et quidem duobus linis inicienda est, spissior quam alibi, quia et rumpi facilius motu ventris potest, et non aeque magnis inflammationibus pars ea exposita est. Igitur in duas acus fila coicienda, eaeque duabus manibus tenendae; et prius interior membranae sutura inicienda est sic, ut sinistra manus in dexteriore ora, in sinisteriore dextra a\u00a0principio vulneris orsa ab interiore parte in exteriorem acum mittat. Quo fit, ut ab intestinis ea quidem pars semper acuum sit, quae retusa est. Semel utraque parte traiecta, permutandae acus inter manus sunt, ut ea sit in dextra, quae fuit in sinistra; ea veniat in sinistram, quam dextra continuit; iterumque eodem modo per oras immittendae sunt; atque ita tertio et quarto deincepsque permutatis inter manus acubus, plaga includenda. Post haec eadem fila, eaedemque acus ad cutem transferendae, similique ratione ei quoque parti sutura inicienda, semper ab interiore parte acubus venientibus, semper inter manus traiectis. Dein glutinantia inicienda, quibus aut spongiam aut sucidam lanam ex aceto expressam accedere debere manifestius est, quam ut semper dicendum sit. Inpositis his, leviter deligari venter debet. 17   Interdum tamen vel ex ictu aliquo vel retento diutius spiritu vel sub gravi fasce interior abdominis membrana superiore cute integra rumpitur. Quod feminis quoque ex utero saepe evenire consuevit; fitque praecipue circa ilia. Sequitur autem, cum superior caro mollis sit, ut ne satis intestina contineat, isque intenta cutis indecore intumescat.\u2014 Atque id quoque aliter ab aliis curatur. Quidam enim per acum duobus linis ad imam basem inmissis sic utrimque devinciunt, quemadmodum et in umbilico (14.5) et in uva (7.11) positum est, ut quicquid super vinculum est emoriatur: quidam medium tumorem excidunt ad similitudinem myrtei foli, quod semper eodem modo servandum esse iam posui (2.6), et tum oras sutura iungunt. Commodissimum est autem resupinato corpore experiri manu, qua parte is tumor maxime cedat, quia  necesse est ea parte rupta membrana sit; quaque integra est, ea magis obnitatur; tum qua rupta videbitur, immittendae scalpello duae lineae sunt, ut excisso medio interior membrana utrimque recentem plagam habeat, qui quod vetus est, sutura non coit. Loco patefacto, si qua parte membrana non novam plagam sed veterem habet, tenuis excidenda habena est, quae tantum oras eius exulceret. Cetera, quae ad suturam reliquamque curationem pertineant, supra (16.3 seqq.) conprehensa sunt. Praeter haec evenit, ut in quorundam ventribus varices sint; quarum quia nulla alia curatio est, quam quae in cruribus esse consuevit, tum eam partem explanaturus, hanc quoque eo (31) differo. 18   Venio autem ad ea, quae in naturalibus partibus circa testiculos oriri solent; quae quo facilius explicem, prius ipsius loci natura paucis proponenda est. Igitur testiculi simile quiddam medullis habent: nam sanguinem non emittunt et omni sensu carent: dolent autem in ictibus et inflammationibus tunicae, quibus ii continentur. Dependent vero ab inguinibus per singulos nervos, quos cremasteras Graeci vocant, cum quorum utroque binae descendunt et venae et arteriae. Haec autem tunica conteguntur tenui, nervosa, sine sanguine, alba, quae elytroides a\u00a0Graecis nominatur. Super ea valentior tunica est, quae interiori vehementer  ima parte inhaeret: darton Graeci vocant. Multae deinde membranulae venas et arterias eosque nervos conprehendunt; atque inter duas quoque tunicas a\u00a0superioribus partibus leves parvulaeque sunt. Hactenus propria utrique testiculo velamenta et auxilia sunt; communis deinde utrique omnibusque interioribus sinus est, qui iam conspicitur a\u00a0nobis: oscheon Graeci, scrotum nostri vocant; isque ab ima parte mediis tunicis leviter innexus est, a\u00a0superiore tantum circumdatus. Sub hoc igitur plura vitia esse consuerunt; quae modo ruptis tunicis, quas ab inguinibus incipere proposui (1), modo his integris fiunt. Siquidem interdum vel ex morbo primum inflammatur, deinde postea pondere abrumpitur; vel ex ictu aliquo protinus rumpitur tunica, quae diducere ab inferioribus partibus intestina debuit; tum pondere eo devolvitur aut omentum aut etiam intestinum; idque ibi reperta via\u00a0paulatim ab inguinibus in inferiores quoque partes nissum subinde nervosas tunicas et ob id eius rei patientes diducit: enterocelen et epiplocelen Graeci vocant: apud nos indecorum sed commune his hirneae nomen est. Deinde, si descendit omentum, numquam in scroto tumor tollitur, sive inedia fuit, sive corpus huc illucve conversum aut aliquo modo conlocatum est; itemque, si retentus est spiritus, non magnopere increscit; tactu vero inaequalis est et mollis et lubricus. At si intestinum quoque descendit, tumor  is sine inflammatione modo minuitur, modo increscit estque fere sine dolore et cum mollitie. Cum quiescit aliquis aut iacet, interdum ex toto desidit; interdum sic dividitur, ut in scroto exiguae reliquiae maneant. At clamore et satietate, et si sub aliquo pondere is homo nisus est, crescit: frigore omni contrahitur, calore diffunditur; estque tum scrotum et rotundum et tactu leve: idque, quod subest, lubricum est; si pressum est, ad inguina revertitur, dimissumque iterum cum quodam quasi murmure devolvitur. Et id quidem in levioribus malis evenit: nonnumquam autem stercore accepto vastius tumet, retroque compelli non potest, adfertque tum dolorem et scroto et inguinibus et abdomini. Nonnumquam stomachus quoque adfectus primum rufam bilem per os reddit, deinde viridem, quibusdam etiam nigram. Integris vero membranis interdum eam partem umor distringit. Atque eius quoque species duae sunt: nam vel inter tunicas is increscit vel in membranis, quae ibi circa venas et arterias sunt, ut eae gravatae occalluerunt. Ac ne ei quidem umori, qui inter tunicas est, una sedes est: nam modo inter summam et mediam, modo inter mediam et imam consistit. Graeci communi nomine, quicquid est, hydrocelen appellant: nostri, ut scilicet nullis discriminibus satis cognitis, haec quoque sub eodem nomine quo priora habent. Signa autem quaedam  communia sunt, quaedam propria: communia, quibus umor deprehenditur; propria, quibus locus. Umorem subesse discimus, si tumor est numquam ex toto se remittens, sed interdum levior aut propter famem aut propter febriculam, maximeque in pueris; isque mollis est, si non nimius umor subest: at si is vehementer increvit, renititur sicut uter repletus et arte adstrictus. Venae quoque in scroto inflantur, et, si digito pressimus, cedit umor circumfluensque id, quod non premitur, attollit et tamquam in vitro cornuve per scrotum apparet, estque, quantum in ipso est, sine dolore. Sedes autem eius sic deprehenditur. Si inter summam mediamque tunicam est, cum digitis duobus pressimus, paulatim umor inter eos .\u00a0.\u00a0. revertens subit; scrotum \u2020 ipsius albidius: si ducitur, aut nihil aut parvulum intenditur; testiculus ea parte neque visu neque tactu sentitur. At si sub media tunica est, intentum scrotum magis se attollit, adeo ut superior coles sub tumore eo delitescat. Praeter haec aeque integris tunicis ramex innascitur: cirsocelen Graeci appellant. Venae intumescunt, eaeque intortae conglomerataeque a\u00a0superiore parte vel ipsum scrotum inplent vel mediam tunicam vel imam: interdum etiam sub ima tunica circa ipsum testiculum ner-vumque  eius increscunt. Ex his eae, quae in ipso scroto sunt, oculis patent: eae vero, quae mediae imaeve tunicae insident, ut magis conditae non aeque quidem cernuntur, sed tamen etiam visui subiectae sunt, praeterquam quod et tumoris aliquid est pro venarum magnitudine ac modo, et id prementi magis renititur ac per ipsos venarum toros inaequale est et, qua parte id est, testiculus magis iusto dependet. Cum vero etiam super ipsum testiculum nervumque eius id malum increvit, aliquanto longius testiculus ipse descendit, minorque altero fit, ut pote alimento amisso. Raro sed aliquando caro quoque inter tunicas increscit: sarcocelen Graeci vocant. Interdum etiam ex inflammatione tumet ipse testiculus, ac febres quoque adfert; et nisi celeriter ea inflammatio conquievit, dolor ad inguina atque ilia pervenit, partesque eae intumescunt; nervus, ex quo testiculus dependet, plenior fit simulque indurescit. Super haec inguen quoque nonnumquam \u2020 varice inplicetur: bubonocelen appellant. 19   His cognitis, de\u00a0curatione dicendum est, in qua quaedam communia omnium sunt, quaedam propria singulorum. Prius de\u00a0communibus dicam. Loquar autem nunc de\u00a0iis, quae scalpellum desiderant: nam vel quae sanari non possunt, vel aliter nutriri debeant, dicendum erit, simul ad species singulas venero. Inciditur autem interdum inguen, interdum scrotum. In utraque curatione homo ante  triduum bibere aquam, pridie abstinere etiam a\u00a0cibo debet: ipso autem die collocari supinus; deinde si inguen incidendum est, idque iam pube contegitur, ante radendum est: et tunc extenso scroto, ut cutis inguinis intenta sit, id incidendum sub imo ventre, qua cum abdomine tunicae inferiores committuntur. Aperiendum autem audacter est, donec summa tunica, quae ipsius scroti est, incidatur, perveniaturque ad eam, quae media. Plaga facta foramen deorsum versus subest. In id demittendus est sinistrae manus digitus index, ut deductis intervenientibus membranulis sinum laxet. Minister autem sinistra manu conprehendens scrotum susum versum eum debet extendere, et quam maxime ab inguinibus abducere, primum cum ipso testiculo, dum medicus omnes membranulas, quae supra mediam tunicam sunt, si digito deducere non potest, scalpello abscidat; deinde sine eo, ut is delapsus ipsi plagae iungatur digitoque inde promatur, et super ventrem cum duabus suis tunicis collocetur. Inde si qua vitiosa sunt, circumcidenda sunt; in quibus cum multae venae discurrant, tenuiores quidem protinus praecidi possunt; maiores vero ante longiore lino deligandae sunt, ne periculose sanguinem fundant. Si media tunica vexata erit aut sub ea malum increverit, excidenda erit sic, ut alte ad ipsum inguen praecidatur. Infra tamen non tota  demenda est: nam quod ad basin testiculi vehementer cum ima tunica conexum est, excidi sine summo periculo non potest; itaque ibi relinquendum est. Idem in ima quoque tunica, si laesa est, faciendum est. Sed non a\u00a0summa inguinis plaga verum infra paulum ea abscidenda, ne laesa abdominis membrana inflammationes moveat. Neque tamen nimium ex ea susum relinquendum est, ne postea sinuetur et sedem eidem malo praestet. Purgatus ita testiculus per ipsam plagam cum venis et arteriis et nervo suo leviter demittendus est, videndumque, ne sanguis in scrotum descendat neve concretus aliquo loco maneat. Quae ita fient, si venis vinciendo medicus prospexerit: lina, quibus capita earum continebuntur, extra plagam dependere debebunt; quae pure orto sine ullo dolore excident. Ipsi autem plagae iniciendae duae fibulae sunt, et insuper medicamentum, quo glutinetur. Solet autem interdum ab altera ora necessarium esse aliquid excidi, ut cicatrix maior et latior fiat. Quod ubi incidit, linamenta super non fulcienda sed leviter tantum ponenda sunt, supraque ea, quae inflammationem repellant, id est ex aceto vel lana sucida vel spongia: cetera eadem, quae, ubi pus moveri debet, adhibenda sunt. At cum infra incidi oportet, resupinato homine  subicienda sub scroto sinistra manus est; deinde id vehementer adprehendendum et incidendum. Si parvolum est, quod nocet, modice, ut tertia pars integra ad sustinendum testiculum infra relinquatur; si maius est, etiam amplius, ut paulum tantummodo ad imum, cui testiculus insidere possit, integrum maneat. Sed primo rectus scalpellus quam levissima manu teneri debet, donec scrotum ipsum diducat; tum inclinandus mucro est, ut transversa membrana secet, quae infra summam mediamque tunicam sunt. Ac si vitium in proximo est, mediam tunicam attingi non oportet: si sub illa quoque conditur, etiam illa incidenda est, sicut tertia quoque, si illa vitium tegit. Ubicumque autem repertum est malum, ministrum ab inferiore parte exprimere moderate scrotum oportet; medicum digito manubriolove scalpelli deductam inferiore parte tunicam extra conlocare; deinde eam ferramento, quod a\u00a0similitudine corvum vocant, incidere sic, ut intrare duo digiti, index et medius, possint. His deinde .\u00a0.\u00a0. coniectis, excipienda reliqua pars tunicae, et inter digitos scalpellus inmittendus est, eximendumque aut effundendum quicquid est noxium. Quamcumque autem tunicam quis violavit, illam quoque debet excidere; ac mediam quidem, ut supra (3) dixi, quam altissime ab inguine; imam autem paulum infra. Ceterum antequam excidantur, venae quoque vinciri lino summae debent et eius lini capita extra plagam relinquenda  sunt, sicut in aliis quoque venis, quae id requisierint. Eo facto, testiculus intus reponendus est, oraeque scroti suturis inter se committendae, neque paucis, ne parum glutinentur et longior fiat curatio; neque multis, ne inflammationem augeant. Atque hic quoque videndum est, ne quid in scroto sanguinis maneat. Tum inponenda glutinantia sunt. Si quando autem in scroto sanguis defluxit aliquidve concretum ex eo descendit, incidi subter id debet, purgatoque eo spongia acri aceto madens circumdari. Deligatum autem vulnus omne, quod ex his causis factum est, si dolor nullus est, quinque primis diebus non est resolvendum, sed bis die tantum aceto inroranda lana vel spongia: si dolor est, tertia die resolvendum, et ubi fibulae sunt, eae incidendae; ubi linamentum, id inmutandum est rosaque et vino madefaciendum id, quod inponitur. Si inflammatio increscit, adiciendum prioribus cataplasma ex lenticula et melle vel malicorio, quod in austeri vino coctum sit, vel ex his mixtis. Si sub his inflammatio non conquieverit, post diem quintum multa calida aqua vulnus fovendum, donec scrotum ipsum et extenuetur et rugosius fiat; tunc inponendum cataplasma ex triticea farina, cui resina pinea adiecta sit; quae ipsa, si robustus cubat, ex aceto; si tener, ex melle coquenda sunt. Neque dubium est, quodcumque inditum est, si magna inflammatio est, quin ea, quae pus movent, inponenda sint. Quod si pus in ipso scroto ortum est, paulum id incidi debet, ut exitus detur; linamen-tumque  eatenus ponendum est, ut foramen tegat. Inflammatione finita, propter nervos priore cataplasmate, dein cerato utendum. Haec proprie ad eiusmodi vulnera pertinent. Cetera et in curatione et in victu similia is esse debent, quae in alio quoque vulnerum genere praecepimus (V.26.25). 20   His propositis ad singulas species veniendum est. Ac si cui paulo puero intestinum descendit, ante scalpellum experienda vinctura est. Fascia eius rei causa fit, cui imo loco pila adsuta est ex panniculis facta, quae ad repellendum intestinum ipsi illi subicitur; deinde reliqua fasciae pars arte circumdatur; sub quo saepe et intus conpellitur intestinum et inter se tunicae glutinantur. Rursus si aetas processit, multumque intestini descendisse ex tumore magno patet, adiciunturque dolor et vomitus, quae stercore ex cruditate eo delapso fere accidunt, scalpellum adhiberi sine pernicie non posse manifestum est: levandum tantummodo malum et per alias curationes extrahendum est. Sanguis mitti ex brachio debet; deinde, si vires patiuntur, inperanda tridui abstinentia est; si minus, certe pro vi corporis quam longissima. Eo vero tempore superhabendum cataplasma ex lini semine, quod ante aliquis ex mulso decoxerit. Post haec et farina hordiacia cum resina inicienda, et is demittendus in solium aquae calidae, cui oleum quoque adiectum sit; dandumque aliquid cibi lenis calidi. Quidam etiam alvum ducunt; id deducere aliquid in scrotum  potest, educere ex eo non potest. Per ea vero, quae supra scripta sunt, levato malo, si quando alias dolor reverterit, eadem modo valere quae novimus erunt facienda. Sine dolore quoque si multa intestina prolapsa sunt, secari supervacuum est, non quo non excludi a\u00a0scroto possint, nisi tamen inflammatio prohibuit, sed quo repulsa inguinibus inmorentur ibique tumorem excitent, atque ita fiat mali non finis sed mutatio. At in eo, quem scalpello curari oportebit, simul atque ad mediam tunicam vulnus in inguine factum pervenerit, duobus hamulis ea iuxta ipsas oras adprehendi debebit, cum deductis omnibus membranulis medicus eam liberet. Neque enim cum periculo laeditur, quae excidenda est, cum intestinum esse nisi sub ea non possit. Ubi deducta autem erit, ab inguine usque ad testiculum incidi debebit sic, ne is ipse laedatur; tum excidi. Fere tamen hanc curationem puerilis aetas et modicum malum recipit. Si vir robustus est maiusque id vitium est, extrahi testiculus non debet, sed in sua sede permanere. Id hoc modo fit. Inguen eadem ratione usque ad mediam tunicam scalpello aperitur, eaque tunica eodem modo duobus hamis excipitur sic, ut a\u00a0ministro testiculus eatenus contineatur, ne per vulnus exeat; tum ea tunica deorsum versus scalpello inciditur, sub ea index digitus sinistrae manus ad imum testiculum demittitur, eumque ad plagam  conpellit; deinde dextrae manus duo digiti, pollex atque index, venam et arteriam et nervum tunicamque eorum a\u00a0superiore tunica deducunt. Quod si aliquae membranulae prohibent, scalpello resolvuntur, donec ante oculos tota iam tunica sit. Excisis, quae excidenda sunt, repositoque testiculo, ab ora quoque eius vulneris, quod in inguine est, demenda habenula paulo latior est, quo maior plaga sit et plus creare carnis possit. 21   At si omentum descendit, eodem quidem modo quo supra (20.4.5, 19.1.2 seqq.) scriptum est, aperiendum inguen, deducendaeque tunicae sunt. Considerandum autem, maiorne is modus an exiguus sit. Nam quod parvulum est, super inguen in alvum vel digito vel averso specillo repellendum est; si plus est, sinere oportet dependere, quantum ex utero prolapsum est, idque adurentibus medicamentis inlinere, donec emoriatur et excidat. Quidam hic quoque duo lina acu traiciunt, binisque singulorum capitibus diversas partes adstringunt, sub quo aeque sed tardius emoriatur. Adicitur tamen hic quoque celeritati, si omentum super vinculum linitur medicamentis, quae sic exedunt, ne erodant: septa Graeci vocant. Fuerunt etiam qui omentum forfice praeciderent, quod in parvolo non est necessarium; si maius est, potest profusionem sanguinis facere, siquidem omentum quoque venis quibusdam etiam maioribus inligatum est. Neque vero si discusso  ventre id prolapsum forfice praeciditur, cum et emortuum sit et aliter tutius avelli non possit, inde huc exemplum transferendum est. Vulnus autem curari, si reiectum omentum est, sutura debet; si amplius fuit et extra emortum est, excisis oris, sicut supra (20.6) positum est. Si vero umor intus est, incidendum est in pueris quidem inguen, nisi in his quoque id liquoris eius maior modus prohibet; in viris vero et ubicumque multus umor subest, scrotum. Deinde si inguen incisum est, ea protractis tunicis umor effundi debet; si scrotum et sub hoc protinus vitium est, nihil aliud quam umor effundendus abscidendaeque membranae sunt, si quae eum continuerunt; deinde eluendum id ex aqua, quae vel salem adiectum vel nitrum habeat; si sub media imave tunica, totae eae extra scrotum conlocandae excidendaeque sunt. 22   Ramex autem, si super ipsum scrotum est, adurendus est tenuibus et acutis ferramentis, quae ipsis venis infigantur, cum eo ne amplius quam has urant; maximeque, ubi inter se implicatae glomerantur, eo ferrum id admovendum est. Tum super farina ex aqua frigida subacta inicienda est, utendumque eo vinculo, quod idoneum esse ani curationibus posui (VI.18.8B). Tertio die lenticula cum melle inponenda est; post eiectis crustis ulcera melle purganda, rosa inplenda, ad cicatricem aridis linamentis perducenda sunt. Quibus vero super mediam tunicam venae tument, incidendum inguen  est, atque tunica promenda; ab ea venae digito vel manubriolo scalpelli separandae. Qua parte vero inhaerebunt, et ab superiore et ab inferiore parte lino vinciendae; tunc sub ipsis vinculis praecidendae, reponendusque testiculus est. At ubi supra tertiam tunicam ramex insedit, mediam excidi necesse est; deinde, si duae tresve venae tument, et ita pars aliqua obsidetur, ut maior eo vitio vacet, idem faciendum, quod supra (19.3) scriptum est, ut et ab inguine et ab testiculo deligatae venae praecidantur, isque condatur. Sin totum id ramex obsederit, per plagam demittendus digitus index erit, subiciendusque venis sic, ut paulatim eas protrahat, eaeque adducendae, donec is testiculus par alteri fiat. Tum fibulae oris sic iniciendae, ut simul eas quoque venas conprehendant. Id hoc modo fit: acus ab exteriore parte oram vulneris perforat; tum non per ipsam venam sed per membranam eius emittitur per eamque in alteram oram conpellitur. Vena vulnerari non debet, ne sanguinem fundat. Membrana semper inter has venas est, ac neque periculum adfert, et filo conprehensa illas abunde tenet. Itaque etiam satis est duas fibulas esse. Tum venae, quaecumque protractae sunt, in ipsum inguen averso specillo conpelli debent. Solvendi fibulas  tempus inflammatione finita et purgato vulnere est, ut una simul et oras et venas cicatrix devinciat. Ubi vero inter imam tunicam et ipsum testiculum nervumque eius ramex est ortus, una curatio est, quae totum testiculum abscidit. Nam neque ad generationem quicquam is confert, et omnibus indecore, quibusdam etiam cum dolore dependet. Sed tum quoque inguen incidendum, media tunica promenda atque excidenda est; idem imae faciundum; nervus, ex quo testiculus dependet, praecidendus. Post id venae et arteria ad inguen lino deligandae et infra vinculum abscidendae sunt. 23   Caro quoque, si quando inter tunicas concrevit, nihil dubi est, quin eximenda sit; sed id ipso scroto inciso fieri commodius est. At si nervus induruit, curari res neque manu neque medicamento potest. Urguent enim febres ardentes et aut virides aut nigri vomitus; praeter haec ingens sitis et linguae aspritudo; fereque a\u00a0die tertio spumans bilis alvo cum rosione redditur. At neque adsumi facile cibus neque contineri potest, neque multo post extremae partes frigescunt, tremor oritur, manus sine ratione extenduntur; deinde in fronte frigidus sudor, eumque mors sequitur. 24   Ubi vero in ipso inguine ramex est, si tumor modicus est, semel incidi, si maior, duabus lineis debet, ut medium excidatur; deinde non extracto testiculo, sicut intestinis quoque prolapsis  interdum fieri docui (20.5), colligendae venae vinciendaeque, ubi tunicis inhaerebunt, et sub his praecidendae sunt. Neque quicquam novi curatio vulneris eius requirit. 25   Ab his ad ea transeundum est, quae in cole ipso fiunt. In quo si glans nuda est, vultque aliquis eam decoris causa tegere, fieri potest; sed expeditius in puero quam in viro; in eo, cui id naturale est, quam in eo, qui quarundam gentium more circumcisus est; in eo, cui glans parva, iuxtaque eam cutis spatiosior, brevior vero ipse coles est, quam in quo contraria his sunt. Curatio autem eorum, quibus id naturale est, eiusmodi est. Cutis circa glandem prehenditur et extenditur, donec illam ipsam condat, ibique deligatur. Deinde iuxta pubem in orbem tergus inciditur, donec coles nudetur, magnaque cura cavetur, ne vel urinae iter vel venae, quae ibi sunt, incidantur. Eo facto, cutis ad vinculum inclinatur, nudaturque circa pubem velut circulus; eoque linamenta dantur, ut caro increscat et id impleat.\u00a0.\u00a0.\u00a0. satisque velamenti supra latitudo plagae praestat. Sed donec cicatrix sit, vinctum esse debet, in medio tantum relicto exiguo urinae itinere. At in eo, qui circumcisus est, sub circulo glandis scalpello deducenda cutis ab interiore colest.  Non ita dolet, quia summo soluto deduci deorsum usque ad pubem manu potest; neque ideo sanguis profluet. Resoluta autem cutis rursus extenditur ultra glandem; tum multa frigida aqua fovetur, emplastrumque circa datur, quod valentem inflammationem reprimat. Proximisque diebus ei prope a\u00a0fame victus sit, ne forte eam partem satietas excitet. Ubi iam sine inflammatione est, deligari debet a\u00a0pube usque circulum; super glandem autem averso .\u00a0.\u00a0. emplastro inposito induci. Sic enim fit, ut inferior pars glutinetur, superior ita sanescat, ne inhaereat. Contra si glans ita contecta est, ut nudari non possit, quod vitium Graeci phimosin appellant, aperienda est; quod hoc modo fit: subter a\u00a0summa ora cutis inciditur recta linea usque ad frenum, atque ita superius tergus relaxatum cedere retro potest. Quod si parum sic profectum est, aut propter angustias aut propter duritiem tergoris, protinus triangula forma cutis ab inferiore parte excidenda est sic, ut vertex eius ad frenum, basis in tergore extremo sit. Tum superdanda linamenta sunt aliaque medicamenta, quae ad sanitatem perducant. Necessarium autem est, donec cicatrix sit, conquiescere: nam ambulatio adterendo ulcus sordidum reddit. Infibulare quoque adulescentulos, interdum vocis, interdum valetudinis causa, quidam consueverunt; eius haec ratio est: cutis, quae super glandem est,  extenditur, notaturque utrimque a\u00a0lateribus atramento qua perforetur; deinde remittitur. Si super glandem notae revertuntur, nimis adprehensum est et ultra notari debet; si glans ab iis libera est, is locus idoneus fibulae est. Tum qua notae sunt, cutis acu filum ducente transuitur, eiusque fili capita inter se deligantur, cotidieque id movetur, donec circa foramina cicatriculae fiant. Ubi eae confirmatae sunt, exempto filo fibula additur; quae quo levior, eo melior est. Sed hoc quidem saepius inter supervacua quam inter necessaria est. 26   Res vero interdum cogit emoliri manu urinam, cum illa non redditur, aut quia senectute iter eius conlapsum est, aut quia calculus vel concretum aliquid ex sanguine intus se opposuit; at mediocris quoque inflammatio saepe eam reddi naturaliter prohibet: idque non in viris tantummodo sed in feminis quoque interdum necessarium est. Ergo aenea fistulae fiunt, quae ut omni corpori, ampliori minorique, sufficiant, ad mares tres, ad feminas duae medico habendae sunt: ex virilibus maxima decem et quinque est digitorum, media duodecim, minima novem: ex muliebribus maior novem, minor sex. Incurvas vero esse eas paulum, sed magis viriles oportet, levisque admodum ac neque nimis plenas neque nimis tenues. Homo tum resupinus eo modo, quo in curatione ani figuratur, super subsellium aut lectum conlocandus est. Medicus autem a\u00a0dextro latere sinistra quidem manu  colem masculi continere, dextra vero fistulam demittere in iter urinae debet; atque ubi ad cervicem vesicae ventum est, simul cum cole fistulam inclinatam in ipsam vesicam conpellere, eamque urina reddita recipere. Femina brevius urinae iter et rectius habet, quod mammulae simile inter imas oras super naturale positum non minus saepe auxilio eget, aliquanto minus difficultatis exhibet. Nonnumquam etiam prolapsus in ipsam fistulam calculus, quia subinde ea extenuatur, non longe ab exitu inhaerescit. Eum, si fieri potest, oportet evellere vel oriculario specillo vel eo ferramento, quo in sectione calculus protrahitur. Si id fieri non potuit, cutis extrema quam plurimum adtrahenda et condita glande lino vincienda est; deinde a\u00a0latere recta plaga coles incidendus, et calculus eximendus colem integra pars cutis contegat, et urina naturaliter profluat. Cum vesicae vero calculique facta mentio sit, locus ipse exigere videtur, ut subiciam, quae curatio calculosis, cum aliter succurri non potest, adhibeatur: ad quam festinare cum praeceps sit, nullo modo convenit. Ac neque omni tempore neque in omni aetate neque in omni vitio id experiundum est, sed solo vere, in eo corpore, quod iam novem annos, nondum quattuordecim excessit, et si tantum mali est, ut neque medicamentis vinci possit, neque iam  trahi posse videatur, quo minus interposito aliquo spatio interemat. Non quo non interdum etiam temeraria medicina proficiat, sed quo saepius utique in hoc fallat, in quo plura et genera et tempora periculi sunt; quae simul cum ipsa curatione proponam. Igitur, ubi ultima experiri statutum est, ante aliquot diebus victu corpus praeparandum est, ut modicos, ut salubres cibos, ut minime glutinosos adsumat; ut aquam bibat. Ambulandi vero inter haec exercitatione utatur, quo magis calculus ad vesicae cervicem descendat. Quod an inciderit, digitis quoque, sicut in curatione (E) docebo, demissis cognoscitur. Ubi eius rei fides est, pridie is puer in ieiunio continendus, et tum loco calido curatio adhibenda; quae hoc modo ordinatur: homo praevalens et peritus in sedili alto considit; supinumque eum et aversum, super genua sua coxis eius conlocatis, conprehendit; reductisque eius cruribus ipsum quoque iubet, manibus ad suos poplites datis, eos quam maxime possit adtrahere, simulque ipse sic eos continet. Quod si robustius corpus eius est, qui curatur, duobus sedilibus iunctis duo valentes insidunt, quorum et sedilia et interiora crura inter se deligantur, ne diduci possint. Tum is super duorum genua eodem modo collocatur; atque alter, prout consedit, sinistrum crus eius, alter dextrum,  simulque ipse poplites suos adtrahit. Sive autem unus, sive duo continent, super umeros eius suis pectoribus incumbunt. Ex quibus evenit, ut inter ilia sinus super pubem sine ullis rugis sit extentus et in angustum conpulsa vesica ex facili calculus capi possit. Praeter haec etiamnum a\u00a0lateribus duo valentes obiciantur, qui circumstantes labare vel unum vel duos, qui puerum continent, non sinunt. Medicus deinde, diligenter unguibus circumcisis, unctaque sinistra manu duos eius digitos, indicem et medium, leniter prius unum, deinde alterum in anum eius demittit; dextraeque digitos super imum abdomen leviter inponit, ne, si utrimque digiti circa calculum vehementer concurrerint, vesicam laedant. Neque vero festinanter in hac re, ut in plerisque, agendum est, sed ita, ut quam maxime id tuto fiat: nam laesa vesica nervorum distensiones cum periculo mortis excitat. Ac primum circa cervicem quaeritur calculus, ubi repertus minore negotio expellitur. Et ideo dixi ne curandum quidem, nisi cum hoc indiciis suis cognitum est. Si vero aut ibi non fuit aut recessit retro, digiti ad ultimam vesicam dantur, paulatimque dextra quoque manus eius ultra translata subsequitur. Atque ubi repertus calculus, qui necesse est in manus incidat, eo curiosius deducitur, quo minor leviorque est, ne effugiat. id est  ne saepius agitanda vesica sit. Ergo ultra calculum dextra semper manus eius se opponit, sinistrae digiti deorsum eum conpellunt, donec ad cervicem pervenitur: in quam, si oblongus est, sic compellendus est, ut pronus exeat; si planus, sic ut transversus sit; si quadratus, ut duobus angulis sedeat; si altera parte plenior, sic ut prius ea, qua tenuior sit, evadat. In rotundo nihil interesse ex ipsa figura patet, nisi si levior altera parte est, ut ea antecedat. Cum iam eo venit, tum incidi super vesicae cervicem iuxta anum cutis plaga lunata usque ad cervicem vesicae debet, cornibus ad coxas spectantibus: paulum deinde infra ea parte, qua resima plaga est, etiamnum sub cute altera transversa plaga facienda est, qua cervix aperiatur, donec urinae iter pateat sic, ut plaga paulo maior quam calculus sit. Nam qui metu fistulae, quam illo loco rhyada Graeci vocant, parum patefaciunt, maiore eodem periculo revolvuntur, quia calculus iter, cum vi promitur, facit, nisi accipit; idque etiam perniciosius est, si figura quoque calculi vel aspritudo aliquid eo contulit. Ex quo et sanguinis profusio et distentio nervorum fieri potest. Quae si quis evasit, multo tamen patentiorem fistulam habiturus est rupta cervice, quam habuisset incisa. Cum vero ea patefacta est, in conspectum calculus venit; in cuius colore nullum discrimen est. Ipse si exiguus est, digitis ab altera parte propelli,  ab altera protrahi potest. Si maior, iniciendus a\u00a0superiore ei parte uncus est eius rei causa factus. Is est ad extremus tenuis, in semicirculi speciem retusae latitudinis, ab exteriore parte levis, qua corpori iungitur, ab interiore asper, qua calculum adtingit isque longior potius esse debet: nam brevis extrahendi vim non habet. Ubi iniectus est, in utrumque latus inclinandus est, ut appareat calculus si teneatur; quia, si adprehensus est, ille simul inclinatur. Idque eo nomine opus est, ne, cum adduci uncus coeperit, calcuulus intus effugiat, hic in oram vulneris incidat eamque convulneret: in qua re quod periculum esset, iam supra (F) posui. Ubi satis teneri calculum patet, eodem paene momento triplex motus adhibendus est: in utrumque latus, deinde extra, sic tamen id leniter ut fiat paulumque primo calculus adtrahatur. Quo facto, attollendus uncus extremus est, uti intus magis maneat faciliusque illum producat. Quod si quando a\u00a0superiore parte calculus parum commode conprehendetur, a\u00a0latere erit adprehendendus. Haec est simplicissima curatio. Sed varietas rerum quasdam etiamnum animadversiones desiderat. Sunt enim quidam non asperi tantummodo sed spinossi quoque calculi, qui per se quidem delapsi in cervicem sine ullo periculo eximuntur. In vesica vero non tuto vel hi conquiruntur vel adtrahuntur, quoniam ubi illam convulnerarunt, ex distentione nervorum mortem matu-rant;  multoque magis, si spina aliqua vesicae inhaeret eamque, cum duceretur, duplicavit. Colligitur autem eo, quod difficilius urina redditur, in cervice calculum esse; eo, quod cruenta destillat, eum esse spinosum; maximeque sub his digitis quoque experiundum est, neque adhibenda manus, nisi id constitit. Ac tum quoque leniter intus digiti obiciendi, ne valenter promovendo convolnerent; tum incidendum. Multi hic quoque scalpello usi sunt. Meges quoniam is infirmior est potestque in aliqua prominentia incidere, incisoque super illa corpore qua cavum subest, non secare, sed relinquere quod iterum incidi necesse sit, ferramentum fecit rectum, in summa parte labrosum, in ima semicirculatum acutumque. Id receptum inter duos digitos, indicem ac medium, super pollice inposito, sic deprimebat, ut simul cum carne, si quid ex calculo prominebat, incideret. Quo consequebatur, ut semel quantum satis esset, aperiret. Quocumque autem modo cervix patefacta est, leniter extrahi quod asperum est debet, nulla propter festinationem vi admota. At calculus harenosus et ante manifestus est, quoniam eo urina quoque redditur harenosa, et in ipsa curatione, quoniam inter subiectos digitos neque aeque renititur et insuper dilabitur. Item molles calculos et ex pluribus minutisque sed inter se parum adstrictis compositos indicat urina trahens quasdam  quasi squamulas. Hos omnes leniter permutatis subinde digitorum vicibus sic oportet adducere, ne vesicam laedant neve intus aliquae dissipatae reliquiae maneant, quae postmodo curationi difficultatem faciant. Quicquid autem ex his in conspectum venit, vel digitis vel unco eximendum est. Ac si plures calculi sunt, singuli protrahi debent, sic tamen ut, si quis exiguus supererit, potius relinquatur. Siquidem in vesica difficulter invenitur, inventusque celeriter effugit. Ita longa inquisitione vesica laeditur, excitatque inflammationes mortiferas, adeo ut quidam non secti, cum diu frustraque per digitos vesica esset agitata, decesserint. Quibus accedit etiam, quod exiguus calculus ad plagam urina postea promovetur et excidit. Si quando autem is maior non videtur nisi rupta cervice extrahi posse, findendus est: cuius repertor Hammonius ob id lithotomos cognominatus est. Id hoc modo fit: uncus inicitur calculo sic, ut facile eum concussum quoque teneat, ne is retro revolvatur; tum ferramentum adhibetur crassitudinis modicae, prima parte tenui sed retusa; quod admotum calculo ex altera parte ictu eum findit, magna cura habita, ne aut ad ipsam vesicam ferramentum perveniat, aut calculi fractura ne quid incidat. Hae vero curationes in feminis quoque similes sunt, de\u00a0quibus tamen parum proprie quaedam  dicenda sunt. Siquidem in his, ubi parvolus calculus est, scalpellus supervacuus est, quia is urina in cervicem compellitur, quae et \u2020 in brevior quam in maribus et laxior est. Ergo et per se saepe excidit, et si in primo, quod est angustius, inhaeret, eodem tamen unco sine ulla noxa educitur. At in maioribus calculis necessaria eadem curatio est. Sed virgini subire digiti qua masculo, mulieri per naturale eius debent. Tum virgini quidem sub ima sinisteriore ora, mulieri vero inter urinae iter et os pubis incidendum est sic, ut utroque loco plaga ista transversa sit; neque terreri convenit, si plus ex muliebri corpore sanguinis profluit. Calculo evolso, si valens corpus est neque magnopere vexatum, sinere oportet sanguinem fluere, quo minor inflammatio oriatur. Atque ingredi quoque eum paulum non alienum est, ut excidat, si quid intus concreti sanguinis mansit. Quod si per se non destitit, rursus, ne vis omnis intereat, subprimi debet; idque protinus in inbecillioribus ab ipsa curatione faciendum est: siquidem, ut distentione nervorum periclitatur aliquis, dum vesica eius agitatur, sic alter metus excipit, remotis medicaminibus ne tantum sanguinis profluat, ut occidat. Quod ne incidat, desidere is debet in acre acetum, cui aliquantum salis sit adiectum; sub quo et sanguis fere conquiescit, et adstringitur vesica, ideoque minus inflammatur. Quod si parum proficit, adglutinanda  cucurbitula est et inguinibus et coxis et super pubem. Ubi iam satis vel evocatus est sanguis vel prohibitus, resupinus is collocandus est sic, ut caput humile sit, coxae paulum excitentur; ac super ulcus inponendum est duplex aut triplex linteolum aceto madens. Deinde interpositis duabus horis in solium is aquae calidae resupinus demittendus est sic, ut a\u00a0genibus ad umbilicum aqua teneat, cetera vestimentis circumdata sint, manibus tantummodo pedibusque nudatis, ut et minus digeratur et ibi diutius maneat: ex quo multus sudor oriri solet. Atque os spongia subinde et faciem detergendum est, finisque eius fomenti est, donec infirmando offendat. Tum multo is oleo perunguendus, inducendusque absus lanae mollis tepido oleo repletus, qui pubem et coxas et inguina et plagam ipsam \u2014 contectam \u2020 eodem ante sed linteolo \u2014 protegat; isque subinde oleo tepido madefaciendus est, ut neque frigus ad vesicam admittat et nervos leniter molliat. Quidam cataplasmatis calfacientibus utuntur; ea plus pondere nocent, quo vesicam urguendo vulnus inritant, quam calore proficiunt. Ergo ne vinculum quidem ullum necessarium est. Proximo die, si spiritus difficilius redditur, si urina non excedit, si locus circa pubem mature intumuit, scire licet in vesica sanguinem concretum remansisse: igitur, demissis eodem modo digitis, leviter pertractanda vesica est, et discutienda,  si qua coierunt; quo fit, ut per vulnus postea procedant. Non alienum est etiam oriculario clystere acetum nitro mixtum per plagam in vesicam conpellere: nam sic quoque discutiuntur, si qua cruenta coierunt; eaque facere etiam primo die convenit, si timemus, ne quid intus sit, maximeque ubi ambulando id elicere inbecillitas prohibuit. Cetera eadem facienda sunt, ut demittatur in solio, ut eodem modo panniculus, eodem ulceri lana superiniciatur. Sed neque saepe neque tam diu in aqua calida puer habendus quam adulescens est, infirmus quam valens, levi quam graviore inflammatione adfectus, is cuius corpus digeritur quam is cuius astrictum est. Inter haec vero, si somnus est et aequalis spiritus et madens lingua et sitis modica et venter imus sedet, si mediocris est cum febre modica dolor, scire licet recte curationem procedere. Atque in his inflammatio fere quinto vel septimo die finitur; qua levata solium supervacuum est. Supini tantummodo vulnus aqua calida fovendum est, ut, si quid urinae rodit, eluatur. Inponenda autem medicamenta sunt pus moventia, et si purgandum ulcus videbitur, melle inlinendum: id si rodet, rosa temperabitur. Huic curationi aptissimum videbitur enneapharmacum emplastrum: nam et sebum habet ad pus movendum et mel ad ulcus repurgandum, medullam etiam maximeque vitulinam; quod in id, ne fistula relinquatur, praecipue proficit. Linamento vero tum  super ulcus non sunt necessaria: super medicamentum ad id continendum recte inponuntur. At ubi ulcus purgatum est, puro linamento ad cicatricem perducendum est. Quibus temporibus tamen, si felix curatio non fuit, varia pericula oriuntur. Quae praesagire protinus licet: si continua vigilia est, si spiritus difficultas; si lingua arida est, si sitis vehemens; si venter imus tumet; si vulnus hiat, si transfluens urina non rodit, .\u00a0.\u00a0. similiter ante tertium diem quaedam livida excedunt; si is aut nihil aut tarde respondet; si vehementes dolores, si post diem quintum magnae febres urguent et fastidium cibi permanet, si cubare in ventrem iucundius est. Nihil tamen peius est distentione nervorum et ante diem nonum vomitu bilis. Sed cum inflammationis sit metus, succurri abstinentia, modicis et tempestivis cibis, inter haec fomentis, et quibus supra (B C) scripsimus, oportet. 27   Proximus cancri metus est. Is cognoscitur, si et per vulnus et per ipsum colem fluit sanies mali odoris, cumque eo quaedam a\u00a0concreto sanguine non abhorrentia tenuesque carunculae lanulis similes; praeter haec, si orae vulneris aridae sunt, si dolent inguina; si febris non defit, eaque in noctem augetur, si inordinati horrores accedunt. Considerandum autem est, in quam partem cancer is tendat. Si ad colem, indurescit is locus et rubet et tactu dolorem excitat, testiculique intumescunt: si in ipsam vesicam, ani dolor sequitur, coxae durant, non facile  crura extendi possunt. At si in alterutrum latus, oculis id expositum est, paresque utrimque easdem notas sed minores habet.\u2014 Primum autem ad rem pertinet corpus recte iacere, ut superior pars eadem semper sit .\u00a0.\u00a0. in quam vitium fertur. Ita si ad colem it, supinus is collocari debet; si ad vesicam, in ventrem; si in latus, in id, quod integrius est. Deinde ubi ventum fuerit ad curationem, homo in aquam demittetur, in qua marrubium decoctum sit aut cupressus aut myrtus; idemque umor .\u00a0.\u00a0. clystere intus agetur; tum superponetur lenticula cum malicorio mixta, quae utraque ex vino decocta sint; vel rubus aut oleae folia eodem modo decocta, aliave medicamenta, quae ad cohibendos purgandosque cancros proposuimus (V.26.32\u201134). Ex quibus si qua erunt arida, per scriptorium calamum inspirabuntur. Ubi stare coeperit cancer, mulso volnus eluetur, vitabiturque eo tempore ceratum, quod ad recipiendum id malum corpus emollit: potius plumbum elotum cum vino inunguetur, superque idem linteolo inlitum inponetur. Sub quibus perveniri ad sanitatem potest, cum eo tamen quod non ignoremus orto cancro saepe adfici stomachum, cui cum vesica quaedam consortio est; exque eo fieri, ut neque retineatur cibus neque, si quae retentus est, coquatur, neque corpus alatur, ideoque ne vulnus quidem aut purgari aut ali possit; quae necessario mortem maturant. Sed ut his succurri nullo modo  potest, sic a\u00a0primo tamen diu tenenda ratio curationis est; in qua quaedam observatio ad cibum quoque potionemque pertinens necessaria est. Nam cibus inter principia non nisi umidus dari debet: ubi ulcus purgatum est, ex media materia: holera et salsamenta semper aliena sunt. Potione opus est modica: nam si parum bibitur, accenditur vulnus, et vigilia urguet et vis corporis minuitur: si plus aequo adsumitur, subinde vesica impletur eoque inritatur. Non nisi aquam autem bibendam esse manifestius est, quam ut subinde dicendum sit. Solet vero sub eiusmodi victu evenire, ut alvos non reddatur. Haec aqua ducenda est, in qua vel faenum Graecum vel malva decocta sit. Idem umor rosa mixtus in ipsum vulnus oriculario clystere agendus est, ubi id rodit urina neque purgari patitur. Fere vero primo per vulnus exit haec; deinde eo sanescente dividitur, et pars per colem descendere incipit, donec ex toto plaga claudatur; quod interdum tertio mense, interdum non ante sextum, nonnumquam exacto quoque anno fit. Neque desperari debet solida glutinatio vulneris, nisi ubi aut vehementer rupta cervix est, aut ex cancro multae magnaeque carunculae simulque nervosa aliqua exciderunt. Sed ut vel nulla ibi fistula vel exigua admodum relinquatur, summa cura providendum est. Ergo cum iam ad cicatricem vulnus intendit, extentis, iacere feminibus et cruribus  oportet, nisi tamen molles harenosive calculi fuerunt: sub his enim tardius vesica purgatur; ideoque diutius plagam patere necessarium est et tum demum, ubi iam nihil tale extra fertur, ad cicatricem perduci. Quod si antequam vesica purgata est, orae se glutis narunt, dolorque et inflammatio redierunt, vulnus digitis vel averso specillo diducendum est, ut torquentibus detur exitus; iisque effusis cum diutius pura urina descendat, tum demum quae cicatricem inducant ponenda sunt; extendendique, ut supra (7) posui, pedes quam maxime iuncti. Quod si fistulae metus ex is causis, quas proposui (26.2I), subesse videbitur, quo facilius cludatur ea vel certe coangustetur, in anum quoque danda plumbea fistula est; extentisque cruribus femina talique inter se deligandi sunt, donec, qualis futura est, cicatrix sit. 28   Et hoc quidem commune esse et maribus et feminis potest: proprie vero quaedam ad feminas pertinent, ut in primis quod earum naturalia nonnumquam inter se glutinatis oris concubitum non admittunt. Idque interdum evenit protinus in utero matris; interdum exulceratione in his partibus facta, et per malam curationem hic oris sanescendo iunctis. Si ex utero est, membrana ori volvae opposita est; si ex ulcere, caro idem replevit.\u2014 Oportet autem membranam duabus lineis inter se transversis inci-dere  ad similitudinem litterae X, magna cura habita, ne urinae iter violetur, deinde undique eam membranam excidere. At si caro increvit, necessarium est recta linea patefacere; tum ab ora vel volsella vel hamo adprensa tamquam habenulam excidere et intus implicitum in longitudinem linamentum (lemniscum Graeci vocant) in aceto tinctum demittere, supraque sucidam lanam aceto madentem deligare; tertio die solvere ulcus et sicut alia ulcera curare; cumque iam ad sanitatem tendet, plumbeam fistulam medicamento cicatricem inducente inlinere eamque intus dare, supraque idem medicamentum inicere, donec ad cicatricem plaga perveniat. 29   Ubi concepit autem aliqua, si iam prope maturus partus intus emortus est neque excidere per se potest, adhibenda curatio est, quae numerari inter difficillima potest: nam et summam prudentiam moderationemque desiderat, et maximum periculum adfert. Sed ante omnia vulvae natura mirabilis cum in multis aliis tum in hac re quoque facile cognoscitur.\u2014 Oportet autem ante omnia resupinam mulierem transverso lecto sic collocare, ut feminibus eius ipsius ilia conprimantur; quo fit, ut et imus venter in conspectu medici sit et infans ad os volvae conpellatur. Quae emortuo partu id conprimit, ex intervallo vero paulum dehiscere \u2020 ut. Hac occasione usus medicus unctae manus indicem digitum primum debet inserere atque ibi continere, donec  iterum ad os aperiatur, rursusque alterum digitum demittere debebit, et per easdem occasiones alios, donec tota esse intus manus possit. Ad cuius rei facultatem multum confert et magnitudo volvae et vis nervorum eius et corporis totius habitus et mentis etiam robur, cum praesertim intus nonnumquam etiam duae manus dari debeant. Pertinet etiam ad rem quam caldissimum esse imum ventrem et extrema corporis, nequedum inflammationem coepisse, sed recenti re protinus adhiberi medicinam. Nam si corpus iam intumuit, neque demitti manus neque educi infans nisi aegerrime potest sequiturque saepe cum vomitu, cum tremore mortifera nervorum distentio. Verum intus emortuo corpori manus iniecta protinus habitum eius sentit. Nam aut in caput aut in pedes conversum est, aut transversum iacet; fere tamen sic, ut vel manus eius vel pes in propinquo sit. Medici vero propositum est, ut eum manu derigat vel in caput vel etiam in pedes, si forte aliter conpositus est: ac si nihil aliud est, manus vel pes adprehensus corpus rectius reddit: nam manus in caput, pes in pedes eum convertet. Tum si caput proximum est, demitti debet uncus undique levis, acuminis brevis, qui vel oculo vel auri vel ori, interdum etiam fronti recte inicitur; deinde ad tractus infantem educit. Neque tamen quolibet is tempore extrahi debet: nam si conpresso volvae ore id temptatum est, non emittente eo infans abrum-pitur,  et unci acumen in ipsum os volvae delabitur; sequiturque nervorum distentio et ingens periculum mortis. Igitur conpressa volva conquiescere, hiante leniter trahere oportet, et per has occasiones paulatim eum educere. Trahere autem dextra manus uncum, sinistra intus posita infantem ipsum, simulque eum derigere debet. Solet etiam evenire, ut is infans umore distendatur, exque eo profluat foedi odoris sanies. Quod si tale est, indice digito corpus illud forandum est, ut effuso umore extenuetur; tum id leniter per ipsas manus recipiendum est. Nam uncus iniectus facile hebeti corpusculo labitur; in quo quid periculi sit, supra (5) positum est. In pedes quoque conversus infans non difficulter extrahitur; quibus adprehensis per ipsas manus commode educitur. Si vero transversus est neque derigi potuit, uncus alae iniciendus, paulumque adtrahendus est; sub quo fere cervix replicatur, retroque caput ad relicum corpus spectat. Remedio est cervix praecisa, ut separatim utraque pars auferatur. Id unco fit, qui prioris (4) similis in interiorem tantum partem per totam aciem exacuitur. Tum id agendum est, ut ante caput, deinde reliqua pars auferatur, quia fere maiore parte extracta caput in vacuam volvam prolabitur, extrahique sine summo periculo non potest. Si tamen id incidit, super ventrem mulieris duplici panniculo iniecto, valens homo  non inperitus a\u00a0sinistro latere eius debet adsistere et super imum ventrem eius duas manus inponere alteraque alteram premere; quo fit, ut illud caput ad os volvae conpellatur; idque eadem ratione, quae supra (5) posita est, unco extrahere.\u00a0.\u00a0.\u00a0. At si pes alter iuxta repertus est, alter retro cum corpore est, quicquid protractum, paulatim abscidendum est: et si clunes os vulvae urguere coeperunt, iterum retro repellendae sunt, conquisitusque pes eius adducendus. Aliaeque etiamnum difficultates faciunt, ut, qui solidus non exit, concisus eximi debeat. Quotiens autem infans protractus est, tradendus ministro est, ut is eum supinis manibus sustineat; medicus deinde sinistra manu leniter trahere umbilicum debet ita ne abrumpat; dextra eum sequi usque ad eas, quas secundas vocant (quod velamentum infantis intus fuit), iisque ultimis adprehensis venulas membranulasque omnes eadem ratione manu deducere a\u00a0volva, totumque illud extrahere et si quid intus praeterea concreti sanguinis remanet. Tum conpressis in unum feminibus, illa conclavi collocanda est modicum calorem sine ullo perflatu habente. Super imum ventrem eius inponenda lana sucida in aceto et rosa tincta. Reliqua curatio talis esse debet, qualis in inflammationibus et in is vulneribus, quae in nervosis locis sunt, adhibetur. 30   Ani quoque vitia, ubi medicamentis non vincuntur, manus auxilium desiderant. Ergo si qua  scissa in eo vetustate induruerunt iamque callum habent, commodissimum est ducere alvum; tum spongiam calidam admovere, ut relaxentur illa et foras prodeant. Ubi in conspectu sunt, scalpello singula excidere et ulcera renovare; deinde inponere linamentum molle, et supra linteolum inlitum melle; locumque eum molli lana inplere et ita vincire; altero die deincepsque ceteris lenibus medicamentis uti, quae ad recentia eadem vitia necessaria esse alias (VI.18.7AB, 9B) proposuit; et utique per primos dies sorbitionibus eum sustinere; paulatim deinde cibis adicere aliquid, generis tamen eius, quoius eodem loco praeceptum est. Si quando autem ex inflammatione puris quid in his oritur, ubi primum apparuit, incidendum est, ne anus ipse suppuret. Neque tamen ante properandum est: nam si crudum incisum est, inflammationis multum accedit, et puris aliquanto amplius concitatur. In his quoque vulneribus lenibus civis isdemque medicamentis opus est. At tubercula, quae condylomata appellantur, ubi induruerunt, hac ratione curantur. Alvos ante omnia ducitur; tum vulsella tuberculum adprehensum iuxta radices praeciditur. Quod ubi factum est, eadem sequntur, quae supra (1A) post curationem adhibenda proposui: tantummodo, si quid increscit, squama aeris coercendum est. Ora etiam venarum fundenti asangm sic tolluntur. Ubi sanguis cui fluit, fames indicitur, alvus  acrius ducitur, quo magis ora promoveantur; eoque fit, ut omnia venarum quasi capitula conspicua sint. Tum si capitulum exiguum est basimque tenuem habet, adstringendum lino paulum supra est, quam ubi cum ano committitur. Inponenda .\u00a0.\u00a0. aqua calida spongia est, donec id liveat; deinde aut ungue aut scalpello supra nodum id exulcerandum est. Quod nisi factum est, magni dolores subsequuntur, interdum etiam urinae difficultas. Si id maius est et basis latior, hamulo uno aut altero excipiendum est paulumque supra basim incidendum; neque relinquendum quicquam ex eo capitulo neque quicquam ex ano demendum est. Quod consequitur is, qui neque nimium neque parum hamos ducit. Qua incisum est, acus debet inmitti infraque eam lino id capitulum alligari. Si duo triave sunt, imum quodque primum curandum est; si plura, non omnia simul, ne tempore eodem undique tenerae cicatrices sint. Si sanguis profluit, excipiendum est spongia; deinde linamentum inponendum; unguenda femina et inguina et quicquid iuxta ulcus est; ceratumque superdandum et farina hordiacia calida, inplendusque is locus est .\u00a0.\u00a0. sic deligandus est. Postero die is desidere in aquam caldam debet eodemque cataplasmate foveri. Ac bis die, et ante curationem et post eam, cervices ac femina liquido cerato perunguenda sunt; tepidoque is loco continendus. Interpositis quinque aut sex diebus oriculario specillo  linamenta educenda. Si capitula simul non exciderunt, digito promovenda; tum lenibus medicamentis isdem, quae alias (ad 1A) posui, ulcera ad sanitatem perducenda. Finito vitio, quemadmodum agendum esset, iam alias superius (1B) exposui. 31   Ab his ad crura proximus transitus est, in quibus orti varices non difficili ratione tolluntur. Huc autem et earum venularum, quae in capite nocent, et eorum varicum, qui in ventre sunt, curationem distuli, quoniam ubique eadem est.\u2014 Igitur vena omnis, quae noxia est, aut adusta tabescit aut manu eximitur. Si recta est, si quamvis transversa tamen simplex, si modica est, ea melius aduritur. Si curva est et velut in orbes quosdam inplicatur pluresque inter se involvuntur, utilius eximere est. Adurendi ratio haec est: cutis superinciditur; tum patefacta vena tenui et retuso ferramento candente modice premitur, vitaturque, ne plagae ipsius orae adurantur, quas reducere hamulis facile est. Id interpositis fere quaternis digitis per totum varicem fit; et tum superinponitur medicamentum, quo adusta sanantur. At exciditur hoc modo: cute eadem ratione super venam incisa, hamulo orae excipiuntur; scalpelloque undique corpore vena deducitur; caveturque, ne inter haec ne ipsa laedatur; eique retusus hamulus subicitur; interpositoque eodem fere spatio, quod supra (2) positum est, in  eadem vena idem fit; quae quo tendat, facile hamulo extento cognoscitur. Ubi iam idem, quacumque varices sunt, factum est, uno loco adducta per hamulum vena praeciditur, deinde qua proximus hamus est, adtrahitur evellitur ibique rursus absciditur. Ac sic undique varicibus crure liberato plagarum orae committuntur et super emplastrum glutinans inicitur. 32   At si digiti vel in utero protinus, vel propter communem exulcerationem postea cohaeserunt, scalpello diducuntur; dein separatim uterque non pingui emplastro circumdatur atque ita per se uterque sanescit. Si vero fuit ulcus in digito posteaque male inducta cicatrix curvum eum reddidit, primum malagma temptandum est; deinde, si id nihil prodest (quod et in veteri cicatrice et ubi nervi laessi sunt evenire consuevit) videre oportet, nervine id vitium an cutis sit. Si nervi sit, attingi non debet: neque enim sanabile est: si cutis, tota cicatrix excidenda, quae fere callosa extendi digitum minus patiebatur; tum rectus sic ad novam cicatricem perducendus est. 33   Gangrenam inter ungues alasque aut inguina nasci, et si quando medicamenta vincantur, membrum praecidi oportere alio loco (V.26.34D) mihi dictum est. Sed id quoque cum periculo summo fit: nam saepe in ipso opere vel profusione sanguinis vel animae defectione moriuntur. Verum hic quoque nihil interest, an satis tutum praesidium  sit, quod unicum est. Igitur inter sanam vitiatamque partem incidenda scalpello caro usque ad os est sic, ut neque contra ipsum articulum id fiat, et potius ex sana parte aliquid excidatur quam ex aegra relinquatur. Ubi ad os ventum est, reducenda ab eo sana caro et circa os subsecanda est, ut ea quoque parte aliquid os nudetur; deinde id serrula praecidendum est quam proxime sanae carni etiam inhaerenti: ac tum frons ossis, quem serrula exasperavit, levandus est, supraque inducenda cutis, quae sub eiusmodi curatione laxanda est, ut quam maxime undique os contegat. Quo cutis inducta non fuerit, id linamentis erit contegendum, et super id spongia ex aceto deliganda. Cetera postea sic facienda, ut in vulneribus, in quibus pus moveri debet, praeceptum est (V.26.27B). Superest ea pars, quae ad ossa pertinet; quae quo facilius accipi possit, prius positus figurasque eorum indicabo. Igitur calvaria incipit, ex interiore parte concava, extrinsecus gibba, utrimque levis, et qua cerebri membranam contegit et qua cute capillum gignente contegitur; eaque simplex ab occipitio et temporibus, duplex usque in verticem a\u00a0fronte. Ossaque eius ab exterioribus partibus dura, ab interioribus, quibus inter se conectuntur, molliora sunt; interque ea venae discurrunt, quas his alimentum subministrare credibile est. Rara autem calvaria solida sine suturis est; locis tamen aestuosis facilius invenitur; et id caput firmissimum atque a\u00a0dolore tutissimum est. Ex ceteris, quo suturae pauciores sunt, eo capitis valetudo commodior est: neque enim certus earum numerus est, sicut ne locus quidem. Fere tamen duae insuper aures tempora a\u00a0superiore capitis parte discernunt; tertia ad aures per verticem tendens occipitium a\u00a0summo capite diducit. Quarta ab eodem vertice per medium caput ad  frontem procedit; eaque modo sub imo capillo desinit, modo frontem ipsam secans inter supercilia finit .\u00a0.\u00a0. Ex his ceterae quidem suturae in unguem committuntur: eae vero, quae super aures traversae sunt, totis oris paulatim extenuantur atque ita inferiora ossa superioribus leniter insidunt. Crassissimum vero in capite os post aurem est, qua capillus, ut verisimile est, ob id ipsum non gignitur. Sub quoque musculis, qui tempora conectunt, os medium in exteriorem partem inclinatum positum est. At facies suturam habet maximam, quae a\u00a0tempore incipiens per medios oculos naresque transversa pervenit ad alterum tempus. A\u00a0qua breves duae sub interioribus angulis deorsum spectant; et malae quoque in summa parte singulas transversas suturas habent. A\u00a0mediisque naribus aut superiorum dentium gingivis per medium palatum una procedit, aliaque transversa idem palatum secat. Et suturae quidem in plurimis hae sunt. Foramina autem intra caput maxima oculorum sunt, deinde narium, tum quae in auribus habemus. Ex his quae oculorum sunt, recta simplicia ad cerebrum tendunt. Narium duo foramina ossa medio discernuntur: siquidem hae primum a\u00a0superciliis angulisque oculorum osse inchoantur ad tertiam fere partem; deinde in cartilaginem versae, quo propius ori descendunt, eo magis caruncula quoque molliuntur. Sed ea foramina, quae a\u00a0summis ad imas nares simplicia sunt, ibi rursus in bina itinera dividuntur; aliaque ex his ad fauces pervia spiritum et  reddunt et accipiunt, alia ad cerebrum tendentia ultima parte in multa et tenuia foramina dissipantur, per quae sensus odoris nobis datur. In aure quoque primum rectum et simplex iter; procedendo flexuosum fit. Quod ipsum iuxta cerebrum in multa et tenuia foramina diducitur, per quae facultas audiendi est. Iuxtaque ea duo parvuli quasi sinus sunt; superque eos finitur os, quod transversum a\u00a0genis tendens ab inferioribus ossibus sustinetur: iugale appellari potest, ab eadem similitudinem, a\u00a0qua id Graeci zygoes appellant. Maxilla vero est molle os; eaque una est, cuius eadem et media et ima pars mentum est, a\u00a0quo utrimque procedit ad tempora; solaque ea movetur: nam malae cum toto osse, quod superiores dentes exigit, immobiles sunt. Verum ipsius maxillae partes extremae quasi bicornes sunt. Alter processus infra latior vertice ipso tenuatur, longiusque procedens sub osse iugali subit, et super id temporum musculis inligatur. Alter brevior et rotundior et in eo sinu, qui iuxta foramina auris est, cardinis modo \u2020 fit; ibique huc et illuc se inclinans maxillae facultatem motus praestat. Duriores osse dentes sunt, quorum pars maxillae, pars superiori ossi malarum haeret. Ex his quaterni primi, quia secant, tomis a\u00a0Graecis nominantur; hi deinde quattuor caninis dentibus ex omni parte cinguntur; ultra quos utrimque fere maxillares quaterni  sunt, praeterquam in iis .\u00a0.\u00a0. Sunt, quibus IV ultimi, qui sero gigni solent, non increverunt. Ex his priores singulis radicibus, maxillares utique binis, quidam etiam ternis quaternisve nituntur; fereque longior radix breviorem dentem edit; rectique dentis recta etiam radix, curvi flexa est. Exque eadem radice in pueris novus dens subit, qui multo saepius priorem expellit, inter tamen supra infrave eum se ostendit. Caput autem spina excipit. Ea constat ex vertebris quattuor et viginti: septem in cervice sunt, duodecim ad costas, reliquae quinque sunt proximae costis. Eae teretes brevesque; ab utroque latere processus duos exigunt; mediae perforatae, qua spinae medulla cerebro commissa descendit, circa quoque per duos processus tenuibus cavis perviae, per quae membrana cerebri similes membranulae deducuntur; omnesque vertebrae exceptis tribus summis a\u00a0superiore parte in ipsis processibus paulum desidentis sinus habent; ab inferiore alios deorsum versus processus exigunt. Summa igitur protinus caput sustinet, per duos sinus receptis exiguis eius processibus; quo fit, ut caput susum deorsum versum .\u00a0.\u00a0. Tuberi exasperatur secunda, superiori parte .\u00a0.\u00a0. inferiore. Quod ad circuitum pertinet, pars summa angustiore orbe finitur; ita superior ei  summae circumdata in latera quoque caput moveri sinit. Tertia eodem modo secundam excipit; ex quo facilis cervici mobilitas est. Ac ne sustineri quidem caput posset, nisi utrimque recti valentesque nervi collum continerent, quos  Graeci appellant; siquidem horum inter omnes flexus alter semper intentus ultra prolabi superiora non patitur. Iamque vertebra tertia tubercula, quae inferiori inserantur, exigit: ceterae processibus deorsum spectantibus in inferiores insinuantur, ac per sinus, quos utrimque habent, superiores accipiunt, multisque nervis et multa cartilagine continentur. Ac sic, uno flexu modico in promptum dato, ceteris negatis, homo et rectus insistit, et aliquid ad necessaria opera curvatur. Infra cervicem vero summa costa contra umerum sita est; inde VI inferiores usque ad imum pectus perveniunt; eaeque primis partibus rotundae et leniter quasi capitulatae vertebrarum transversis processibus et ipsis quoque paulum sinuatis inhaerent; inde latescunt et in exteriorem partem recurvatae paulatim in cartilaginem degenerant; eaque parte rursus in interiora leniter flexae committuntur cum osse pectoris. Quod valens et durum a\u00a0faucibus incipit, ab utroque latere lunatum et a\u00a0praecordiis iam ipsum quoque cartilagine mollitum terminatur: sub costis vero prioribus, quinque, quas  Graeci nominant, breves tenuioresque atque ipsae quoque  paulatim in cartilaginem versae extremis abdominis partibus inhaerescunt; imaque ex his maiore iam parte nihil nisi cartilago est. Rursus a\u00a0cervice duo lata ossa utrimque ad scapulas tendunt: nostri scutula operta, omoplatas Graeci nominant. Ea summis verticibus sinuata, ab his triangula, paulatimque latescentia ad spinam tendunt; et quo latiora quaque parte sunt, hoc hebetiora. Atque ipsa quoque in imo cartilaginosa posteriore parte velut innatant, quoniam nisi \u2020 vel in summo nulli ossi inhaerescunt, ibi vero validis musculis nervisque constricta sunt. At a\u00a0summa costa paulo interius quam ubi ea media est os excrescit, ibi quidem tenue, procedens vero, quo propius lato scapularum ossi fit, eo plenius latiusque interest paulum in exteriora curvatum; quod altera verticis parte modice intumescens sustinet iugulum. Id autem ipsum recurvum ac neque inter .\u00a0.\u00a0. durissima ossa numerandum, altero capite in eo, quod posui, altero in exiguo sinu pectoralis ossis insidit, paulumque motu bracchi movetur, et cum lato osse scapularum infra caput eius nervis et cartilagine conectitur. Hinc umerus incipit, extremis utrimque capitibus tumidus, mollis, sine medulla, cartilaginosus: medius teres, durus, medullosus; leniter gibbus et in priorem et in extremam partem. Prior autem pars est, quae a\u00a0pectore est, posterior, quae a\u00a0scapulis; interior, quae ad latus tendit, exterior, quae ab eo  recedit; quod ad omnes articulos pertinere in ulterioribus patebit. Superius autem umeri caput rotundius quam cetera ossa, de\u00a0quibus adhuc dixi, parvo excessu vertici lati scapularum ossis inseritur, ac maiore parte extra situm nervis deligatur. At inferius duos processus habet, inter quos quod medium est magis etiam extremis partibus sinuatur. Quae res sedem brachio praestat, quod constat ex ossibus duobus. Radius, quam cercida Graeci appellant, superior breviorque, et primo tenuior, rotundo et leniter cavo capite exiguum umeri tuberculum recipit, atque ibi nervis et cartilagine continetur. Cubitus inferior longiorque et primo plenior, in summo capite duobus quasi verticibus extantibus in sinum umeri, quem inter duos processus eius esse proposui (19), se inserit. Primo vero duo brachii ossa vincta paulatim dirimuntur, rursusque ad manum coeunt modo crassitudinum mutato, siquidem ibi radius plenior, cubitus admodum tenuis est. Dein radius in caput cartilaginosum consurgens in vertice eius sinuatur. Cubitus rotundus in extremo pars altera paulum procedit. Ac ne saepius dicendum sit, illud ignorari non oportet, plurima ossa in cartilaginem desinere, nullum articulum non sic finiri: neque enim aut moveri posset, nisi levi inniteretur, aut cum carne nervisque coniungi, nisi ea media quaedam materia committeret. In manu vero prima palmae pars ex multis minutisque ossibus constat, quorum numerus incertus est, sed oblonga omnia et triangula, structura quadam, inter se conectuntur, cum invicem superior alterius angulus, alterius planities sit: eoque fit ex his unius ossis paulum in interiora concavi species. Verum ex manu duo exigui processus in sinus radi coiciuntur; tum ex altera parte recta quinque ossa ad digitos tendentia palmam explent; a\u00a0quibus ipsi digiti oriuntur, qui ex ossibus ternis constant; omniumque eadem ratio est. Interius os in vertice sinuatur, recipitque exterioris exiguum tuberculum, nervique ea continent; a\u00a0quibus orti ungues indurescunt, ideoque non ossi sed carni magis radicibus suis inhaerent. Ac superiores quidem partes sic ordinatae sunt. Ima vero spina in coxarum osse desidit, quod transversum longeque valentissimum volvam, vesicam, rectum intestinum tuetur; idque ab exteriore parte gibbum, ad spinam resupinatum, a\u00a0lateribus id est ipsis coxis sinus rotundos habet; a\u00a0quibus oritur os, quod pectinem vocant, idque super intestina sunt pube transversum ventrem firmat; rectius in viris, recurvatum magis in exteriora in feminis, ne partum prohibeat. Inde femina ordiuntur, quorum corpora rotundiora etiam quam umerorum sunt, cum illa ex ceteris rotundissima sint: infra vero duos processus a\u00a0priore et a\u00a0posteriore parte habent; dein dura et medullosa et ab exteriore parte gibba, rursus inferioribus  quoque capitibus intumescunt. Superiora in sinus coxae, sicut umeri in ea ossa, quae scapularum sunt, coiciuntur; tum infra introrsum leniter intendunt, quo aequalius superiora membra sustineant. At inferiora capita media sinuantur; quo facilius excipit cruribus possint. Quae commissura osse parvo, molli cartilaginoso tegitur: patellam vocant. Haec super innatans, neque  ossi inhaerens, sed carne et nervis deligata, pauloque magis ad femoris os tendens inter omnes crurum flexus iuncturam tuetur. Ipsum autem crus est ex ossibus duobus: etenim per omnia femur umero, crus vero brachio simile est, adeo ut habitus quoque et decor alterius ex altero cognoscatur: quod ab ossibus incipiens etiam in carne respondet. Verum alterum os ab exteriore parte id est supra positum est, quod ipsum quoque sura nominatur. Id brevius supraque tenuius ad ipsos talos intumescit. Alterum a\u00a0priore parte positum, cui tibiae nomen est, longius et in superiore parte plenius, solum cum femoris inferiore capite committitur, sicut cum umero cubitus. Atque ea quoque ossa, infra supraque coniuncta, media ut in bracchio dehiscunt. Excipitur autem crus infra osse transverso talorum; idque ipsum super os calcis situm est, quod quadam parte sinuatur, quadam excessus habet, et procedentia ex talo recipit et in sinum eius inseritur. Idque sine medulla durum  magisque in posteriorem partem proiectum teretem ibi figuram repraesentat. Cetera pedis ossa ad eorum, quae in manu sunt, similitudinem structa sunt: planta palmae, digiti digitis, ungues unguibus respondent. 2 Omne autem os, ubi iniuria accessit, aut vitiatur aut finditur aut frangitur aut foratur aut conliditur aut loco movetur. Id quod vitiatum est, primo fere pingue fit, deinde vel nigrum vel cariosum; quae supernatis gravibus ulceribus aut fistulis, hisque vel longa vetustate vel etiam cancro occupatis, eveniunt.\u2014 Oportet autem ante omnia os nudare ulcere exciso, et, si latius est eius vitium quam ulcus fuit, carnem subsecare, donec undique os integrum pateat; tum id, quod pingue est, semel iterumve satis sacrificium admoto ferramento adurere, ut ex eo squama secedat; aut radere, donec iam aliquid cruoris ostendatur, quae integri ossis nota est: nam necessum est aridum sit id, quod vitiatum est. Idem in cartilagine quoque laesa faciendum est: siquidem ea quoque scalpello radenda est, donec integrum id sit, quod relinquatur; deinde sive os sive cartilago rasa est, nitro bene trito respergendum est: neque alia facienda sunt, ubi caries nigritiesve in summo osse est: siquidem id vel paulo diutius eodem ferramento adurendum, vel radendum est. Qui radit haec, audacter inprimere ferramentum debet, ut et agat aliquid et maturius desinat. Finis est, cum vel ad album os vel ad solidum ventum est. Albo finiri ex nigritie vitium, soliditate quadam  ex carie manifestum est; accedere etiam cruoris aliquid integro supra (2) dictum est. Si quando autem an altius descenderit utrumlibet, dubium est, in carie quidem expedita cognitio est. Specillum tenue in foramina demittitur, quod magis minusve intrando vel in summo cariem esse vel altius descendisse testatur. Nigrities colligi quidem potest etiam ex dolore et ex febre; quae ubi mediocria sunt, illa alte descendisse non potest. Manifestior tamen adacta terebra fit: nam finis vitii est, ubi scobis nigra esse desit. Igitur si caries alte descendit, per terebram os pungendum crebris foraminibus est, quae altitudine vitium aequent; tum in ea foramina demittenda candentia ferramenta sunt, donec id siccum os ex toto fiat. Simul enim post haec et solvetur ab inferiore osse, quodcumque vitiatum est, et is sinus carne replebitur, et umor aut nullus postea feretur aut mediocris. Sin autem nigrities est aut si caries ad alteram quoque partem ossis transit, oportet excidi; atque idem in \u2020 carie quoque ad alteram partem ossis penetrante fieri potest. Sed quod totum vitiatum est, totum eximendum est: si inferior pars integra est, eatenus, quod corruptum est, excidi debet. Item, sive capitis sive pectoris os sive costa cariosa est, inutilis ustio est, et excidendi necessitas est. Neque audiendi sunt qui osse nudato diem tertium  expectant, ut tum excidant: ante inflammationem enim tutius omnia tractantur. Itaque, quantum fieri potest, eodem momento et cutis incidenda est, et os detegendum et omni vitio liberandum est. Longeque perniciosissimum est, quod in osse pectoris est, quia vix, etiam si recte cessit curatio, veram sanitatem reddit. 3 Exciditur vero os duobus modis: si parvulum est, quod laesum est, modiolo, quam xoineki/da Graeci vocant; si spatiosius, terebris. Utriusque rationem proponam. Modiolus ferramentum concavum, teres est, imis oris serratum, per quod medium clavus ipse quoque interiore orbe cinctus demittitur. Terebrarum autem duo genera sunt: alterum simile ei, quo fabri utuntur, alterum capituli longioris; quod ab acuto mucrone incipit, dein subito latius fit, atque iterum ab alio principio paulo minus quam aequaliter sursum procedit. Si vitium in angusto est, quod conprehendere modiolus possit, ille potius aptatur; et, si caries subest, medius clavus in foramen demittitur; si nigrities, angulo scalpri sinus exiguus fit, qui clavom recipiat, ut eo insistente circumactus modiolus delabi non possit; deinde is habena quasi terebra convertitur. Estque quidam premendi modus, ut et foretur et circumagatur; quia si leviter inprimitur, parum proficit; si graviter, non movetur. Neque alienum est instillare paulum rosae vel lactis, quo magis lubrico circumagatur; quod ipsum tamen, si copiosius est, aciem ferramenti  hebetat. Ubi iam iter modiolo pressum est, medius clavus educitur, et ille per se agitur; dein cum sanitas inferioris partis scobe cognita est, modiolus removetur. At si latius vitium est quam ut illo conprehendatur, terebra res agenda est. Ea foramen fit in ipso fine vitiosi ossis atque integri; deinde alterum non ita longe, tertiumque; donec totus in locus, qui excidendus est, his cavis cinctus sit; atque ibi quoque quatenus terebra agenda sit, scobis significat. Tum excissorius scalper ab altero foramine ad alterum malleolo adactus id, quod inter utrumque medium est, excidit; ac sic ambitus similis ei fit, qui in angustiorem orbem modiolo inprimitur. Utro modo vero id circumductum est, idem excissorius scalper in osse corrupto planissumam quamque testam \u2020 laesit, donec integrum os relinquatur. Vix umquam nigrities, interdum caries per totum os perrumpit, maximeque ubi vitiata calvaria est. Id quoque signi specillo significatur, quod depressum in id foramen, quod infra solidam sedem habet, et ob id renitens aliquid invenit, et madens exit. Si pervium invenit, altius descendens inter os et membranam nihil oppositum invenit, educiturque siccum: non quo non subsit aliqua vitiosa sanies, sed quoniam ibi ut in latiore sede diffusa sit. Sive autem nigrities, quam terebra detexit, sive caries, quam specillum ostendit, os transit, modioli quidem usus fere supervacuus est, quia latius pateat necesse est, quod tam  alte processit. Terebra vero ea, quam secundo loco (1) posui, utendum; eaque ne nimis incalescat, subinde in aquam frigidam demittenda est. Sed tum maiore cura agendum est, cum iam aut simplex os dimidium perforatum est, aut in duplici superius: illud spatium ipsum, hoc sanguis significat. Ergo tum lentius ducenda habena suspendendaque manus sinistra est et saepius attollenda, et foraminis altitudo consideranda, ut, quandoque qui perrumpatur, sentiamus, neque periclitemur, ne mucrone cerebri membrana laedatur; ex quo graves inflammationes cum periculo mortis oriuntur. Factis foraminibus, eodem modo media saepta, sed multo circumspectius, excidenda sunt, ne forte angulus scalpri eandem membranam violet; donec fiat aditus, per quem membranae custos inmittatur: meningophylaca Graeci vocant. Lammina aenea est, prima paulum resima, ab exteriore parte levis; quae demissa sic, ut exterior pars eius cerebro propior sit, subinde ei subicitur quod scalpro discutiendum est; ac, si excipit eius angulum, ultra transire non patitur; eoque et audacius et tutius scalprum malleolo medicus subinde ferit, donec undique excisum os eadem lammina levatur, tollique sine ulla noxa cerebri potest. Ubi totum os eiectum est, circumradendae levan-daeque  orae sunt, et, si quid scobis membranae insedit, colligendum. Ubi superiore parte sublata relicta inferior est, non orae tantum sed os quoque totum levandum est, ut sine noxa postea cutis increscat, quae aspero osse nascens protinus non sanitatem, sed novos dolores movet. Patefacto cerebro qua ratione agendum sit, dicam, cum ad fracta ossa venero (4.8,9). Si bassis aliqua servata est, superinponenda sunt medicamenta non pinguia, quae recentibus vulneribus accommodantur; supraque inponenda lana sucida oleo atque aceto madens. Ubi tempus processit, ab ipso osse caro increscit, eaque factum manu sinum complet. Si quod etiam os adustum est, a\u00a0parte sana recedit, subitque inter integram atque emortuam partem caruncula, quae quod apscessit expellat; eaque fere, quia testa tenuis et angusta est, squama id est lepis a\u00a0Graecis nominatur. Potest etiam evenire, ut ex ictu neque findatur os neque perfringatur, sed summum tamen collidatur exasperaturque; quod ubi incidit, radi et levari satis est. Haec quamvis maxime fiunt in capite, tamen ceteris quoque ossibus communia sunt, ut ubicumque idem incidit, eodem remedio sit utendum. At quae fracta, fissa, forata, collisa sunt, quasdam proprias in singulis generibus, quasdam communes in pluribus curationes requirunt; de\u00a0quibus protinus dicam, initio ab eadem calvaria accepto. 4 Igitur ubi ea percussa, protinus requirendum  est, num bilem homo is vomuerit, num oculi eius occaecati sunt, num obmutuerit, num per nares auresve sanguis ei fluxerit, num conciderit, num sine sensu quasi dormiens iacuerit: haec enim non nisi osse fracto eveniunt; atque ubi inciderunt, scire licet necessariam sed difficilem curationem esse. Si vero etiam torpor accessit, si mens non constat, si nervorum vel resolutio vel distentio secuta est, verisimile est etiam cerebri membranam esse violatam; eoque in angusto magis spes est. At si nihil horum secutum est, potest etiam dubitari, an os fractum sit; et protinus considerandum est, lapide an ligno an ferro an alio telo percussus sit, et hoc ipso levi an aspero, mediocri an vastiore, vehementer an leviter, quia quo mitior ictus fuit, eo facilius os ei restitisse credibile est. Sed nihil tamen melius est quam certiore id nota explorare. Ergo qua plaga est, demitti specillum oportet, neque nimis tenue neque acutum, ne, cum in quosdam naturales sinus inciderit, opinionem fracti ossis frustra faciat; neque nimis plenum, ne parvolae rimulae fallant. Ubi specillum ad os venit, si nihil nisi leve et lubricum occurrit, integrum id videri potest; si quid asperi est utique qua suturae non sunt, fractum os esse testatur. A\u00a0suturis se deceptum esse Hippocrates memoriae prodidit, more scilicet magnorum virorum  et fiduciam magnarum rerum habentium. Nam levia ingenia, quia nihil habent, nihil sibi detrahunt: magno ingenio, multaque nihilo minus habituro, convenit etiam simplex veri erroris confessio praecipueque in eo ministerio, quod utilitatis causa posteris traditur, ne qui decipiantur eadem ratione, qua quis ante deceptus est. Sed haec quidem alioqui memoria magni professoris ut interponeremus effecit. Potest autem sutura eo nomine fallere, quia aeque aspera est; ut aliquis hanc esse, etiamsi rima est, existimet eo loco, quo subesse hanc verisimile est. Ergo eo nomina decipi non oportet, sed os deoperire tutissimum. Nam neque utique certa sedes, ut supra (1.2) posui, suturarum est, et potest idem et naturaliter commissum et ictu fissum esse iuxtave aliquid fissum habere. Quin aliquando etiam, ubi ictus fuit vehementior, quamvis specillo nihil invenitur, tamen aperire commodius est. Ac si ne tum quidem rima manifesta est, inducendum super os atramentum scriptorium est, deinde scalpro id deradendum: nigritiem enim continet, si quid fissum est. Solet etiam evenire, ut altera parte fuerit ictus, et os altera fiderit. Itaque si graviter aliquis percussus est, si mala indicia subsecuta sunt, neque ea parte, qua cutis discussa est, rima reperitur, non incommodum est parte altera considerare, num qui locus mollior sit et tumeat, eumque aperire, siquidem ibi fissum os reperietur. Nec tamen magno negotio cutis sanescit, etiamsi frustra secta est. Os fractum, nisi si succursum est, gravibus inflammationibus adficit,  difficiliusque postea tractatur. Raro sed aliquando tamen evenit, ut os quidem totum integrum maneat, intus vero ex ictu vena aliqua in cerebri membrana rupta aliquid sanguinis mittat, isque ibi concretus magnos dolores moveat, .\u00a0.\u00a0. oculos quibusdam obcaecet. Sed fere contra id dolor est et eo loco cute incisa pallidum os reperitur; ideoque id quoque os excidendum est. Quacumque autem de\u00a0causa curatio haec necessaria est, si nondum satis cutis patefacta est, latius aperienda est, donec quicquid laesum est in conspectu sit. In quo ipso videndum est, ne quid ex ima membranula, quae sub cute calvariam cingit, super os relinquatur, siquidem ea scalpro terebrisve lacerata vehementes febres cum inflammationibus excitat; itaque eam commodius est ex toto ab osse deduci. Plagam, si ex vulnere est, talem necesse est habeamus, qualem acceperimus: si manu facienda est, ea fere commodissima est, quae duabus transversis lineis litterae\u00a0X figuram accipit; tum deinde a\u00a0singulis procedentibus lingulis cutis subsecatur. Inter quae si sanguis fertur, spongia subinde in aceto tincta cohibendus est, occupandusque est obiectis linamentis et caput altius excitandum. Neque id ullum metum, nisi inter musculos qui tempora continent, adfert: sed ibi quoque nihil tutius fit. In omni vero fisso fractove osse protinus antiquiores medici ad ferramenta veniebant, quibus id exciderent: sed multo melius est ante emplastra  experiri, quae calvariae causa conponuntur. Eorumque aliquod oportet ex aceto mollitum per se super fissum fractumve os inponere; deinde super id aliquanto latius quam vulnus est eodem medicamento inlitum linteolum, et praeterea sucidam lanam aceto tinctam; tum vulnus deligare et cotidie resolvere, similiterque curare usque ad diem quintum, a\u00a0sexto die etiam vapore aquae calidae per spongiam fovere, cetera ex eadem facere. Quod si caruncula increscere coeperit et febricula aut soluta erit aut brevior et cupiditas cibi reverterit, satisque somni accedet, in eodem medicamento erit perseverandum. Procedente deinde tempore, emolliendum id emplastrum adiecto cerato ex rosa facto, quo facilius carnem producat: nam per se reprimendi vim habet. Hac ratione saepe rimae callo quod inplentur estque ea ossis velut cicatrix; et latius fracta ossa, si qua inter se non cohaerebant, eodem callo glutinantur estque id aliquanto melius velamentum cerebro quam caro, quae exciso osse increscit. Si vero sub prima curatione febris intenditur brevesque somni et idem per somnia tumultuosi sunt, ulcus madet neque alitur, et in cervicibus glandulae oriuntur, magni dolores sunt, cibique super haec fastidium increscit, tum demum ad manum scalprumque veniendum est. Dum vero sub ictu calvariae pericula sunt, ne vel findatur os vel medium desidat. Si fissum est, possunt orae esse conpressae, vel quia altera super  alteram excessit, vel etiam quia vehementer se rursus commiserunt. Ex quo evenit, ut umor ad membranam quidem descendat, exitum vero non habeat ac sic eam inritet et graves inflammationes moveat. At ubi medium desedit, eandem cerebri membranam os urget interdum etiam ex fractura quibusdam velut aculeis pungentibus. His ita succurrendum est, ut tamen quam minimum ex osse dematur. Ergo si ora alteri insedit, satis est id quod eminet, plano scalpro excidere; quo sublato iam rima hiat quantum curationi satis sacrificium. At si orae inter se conprimuntur, a\u00a0latere eius interposito digiti spatio terebra foramen faciendum est; ab eoque scalper duabus lineis ad rimam agendus ad similitudinem \u2020 c litterae sic, ut vertex eius a\u00a0foramine, basis a\u00a0rima sit: quod si rima longius patet, ab altero foramine rursus similis sinus fieri debebit. Et ita \u2020 nihil latens in eo osse cavum est abundeque exitus datur intus laedentibus. Ne si fractum quidem os desedit, totum excidi necesse est. Sed sive totum perfractum est et ab alio ex toto recessit sive circumpositae calvariae inhaeret exigua parte, ab eo, quod naturaliter se habet, scalpro dividendum est. Deinde in eo, quod desedit, iuxta rimam, quam fecimus, foramina addenda sunt; si in angusto noxa est, duo; si latius patet, tria; saeptaque eorum excidenda; et tum scalper utrimque ad rimam agendus sic, ut lunatum sinum faciat imaque pars eius intus ad fracturam,  cornua ad os integrum spectent. Dein, si qua labant et ex facili removeri possunt, forfice ad id facta colligenda sunt, maximeque ea, quae acuta membranam infestent. Si id ex facili fieri non potest, subicienda lammina est, quam custodem eius membranae esse proposui (3.8); ut super, quicquid spinosum est et intus eminet, excidatur; eademque lammina, quicquid deorsum insedit, attollendum. Hoc genus curationis efficit, ut qua parte fracta ossa tamen inhaerent, solidentur; qua parte abrupta sunt, sine ullo tormento sub medicamento tempore excidant; spatiumque inter haec satis illa magnum ad extrahendam saniem relinquatur; plusque in osse propugnaculi cerebrum habeat, quam habiturum fuit eo exciso. His factis, ea membrana acri aceto respergenda est, ut, sive aliquid sanguinis ex ea profluit, cohibeatur, sive intus concretus cruor remanet, discutiatur. Tum idem medicamentum eodem modo, qui supra (10) positus est, mollitum ipsi membranae inponendum est; ceteraque eodem modo facienda sunt, quae ad linteolum inlitum et lanam sucidam pertinent; conlocandusque is loco in tepido; curandum cotidie vulnus, bis etiam aestate. Quod si membrana per inflammationem intumuerit, infundenda erit rosa tepida; si usque eo tumebit, ut super ossa quoque emineat, coercebit eam bene trita lenticula vel folia vitis contrita, et cum recenti vel buturo vel adipe anserina mixta; cervixque molliri debebit liquido cerato ex irino facto. At si  parum pura membrana videbitur, par modus eius emplastro et melli miscendus erit, idque super infundendum; eiusque continendi causa unum aut alterum linamentum iniciendum, et super linteolo, cui emplastrum inlitum sit, contegendum. Ubi plus pura membrana est, eadem ratione adiciendum emplastro ceratum, ut carnem producat. Quod ad abstinentiam vero et primos ulterioresque cibos potionesque pertinet, eadem, quae in vulneribus (V.26.25) praecepi, servanda sunt, eo magis, quo periculosius haec pars adficitur. Quin etiam, cum iam non solum sustineri sed ali is quoque oportebit, tamen erunt vitanda, quaecumque mandenda sunt; item fumus et quicquid excitat sternumentum. Spem vero certam faciunt membrana mobilis ac sui coloris, caro increscens rubicunda, facilis motus maxillae atque cervicis. Mala signa sunt membrana inmobilis, nigra vel livida vel aliter coloris corrupti; dementia, acris vomitus, nervorum vel resolutio vel distentio; caro livida, maxillarum rigor atque cervicis. Cetera, quae ad somnum, cibi desiderium, febrem, puris colorem attinent, eadem, quae in ceteris vulneribus, vel salutaria vel mortifera sunt. Ubi bene res cedit, incipit ab ipsa membrana vel si os eo loco duplex est inde quoque caro increscere; eaque id, quod inter ossa vacum est, replet: nonnumquam etiam super calvariam excrescit. Quod si incidet, inspergenda squama aeris est, ut id reprimat cohibeatque. Ea carni superdanda, quae ad cicatricem perducant. Omnibusque ea locis commode inducitur excepta frontis ea parte, quae paulum super id est,  quod inter supercilia est: ibi enim vix fieri potest, ut non per omnem aetatem sit exulceratio; quae linteolo medicamentum habente contegendast. Illa utique capite fracto servanda sunt, ut, donec iam valida cicatrix sit, vitentur sol, ventus, frequens balineum, maior vini modus. 5 In naribus vero et os et cartilago frangi solet, et quidem modo adversa, modo a\u00a0latere. Si adversa ambo fracta sunt alterumve ex iis, nares desidunt, difficulter spiritus trahitur: si a\u00a0latere os fractum est, is locus cavus est; si cartilago, in alteram partem nares declinantur. Quicquid in cartilagine incidit, excitanda ea leniter est aut subiecto specillo aut duobus digitis utrimque conpressis; deinde in longitudinem inplicata linamenta et molli pellicula cincta circumsutaque intus adigenda sunt; aut eodem modo compositum aliquid ex arido penicillo; aut grandis pinna cummi vel fabrili glutine inlita et molli pellicula circumdata, quae desidere cartilaginem non sinat. Sed si adversa ea fracta est, aequaliter utraque naris inplenda est: si a\u00a0latere, crassius esse debet ab ea parte, in quam nasus iacet, ab altera tenuius id quod inseritur. Extrinsecus autem circumdanda habena est mollis, media inlita mixtis inter se simila et turis fuligine; eaque ultra aures ducenda et fronti duobus capitibus adglutinanda est: id enim corpori quasi gluten inhaerescit et, cum induruit, nares commode continet. Sin quod intus inditum est laedit, sicut maxime fit,  ubi interior cartilago perfracta est, excitatae nares eadem tantummodo habena continendae sunt; deinde post quattuordecim dies id ipsum demendum est. Resolvitur autem aqua calida, eaque tum is locus cotidie fovendus. Sin os fractum est, id quoque digitis in suam sedem reponendum est; atque ubi adversum id ictum est, utraque naris inplenda est; ubi a\u00a0latere, ea, in quam os inpulsum est; inponendumque ceratum, et paulo vehementius deligandum est, quia callus eo loco non ad sanitatem tantummodo, sed etiam ad tumorem increscit. A\u00a0tertio die fovendum id aqua calida est, tantoque magis, quanto propius esse sanitati debet. Quod si plura erunt fragmenta, nihilo minus extrinsecus singula in suas sedes digitis erunt conpellenda; inponendaque extrinsecus eadem habena, et super eam ceratum; neque ultra fascia adhibenda est. At si quod fragmentum undique resolutum cum ceteris non glutinabitur, intellegetur quidem ex umore, qui multis ex vulnere feretur, volsella vero extrahetur; finitisque inflammationibus, inponetur aliquod medicamentum ex iis, quae leniter reprimunt. Peius est, ubi aut ossi aut cartilagini fractae cutis quoque vulnus accessit. Id admodum raro fit. Si incidit, illa quidem nihilo minus eadem ratione in suas sedes excitanda sunt: cuti vero superinponendum emplastrum aliquod ex iis, quae recentibus vulneribus accommodata sunt: sed insuper nullo vinculo deligandum est. 6 In aure quoque interdum rumpitur cartilago. Quod si incidit, antequam pus oriatur, inponendum glutinans medicamentum est: saepe enim suppurationem prohibet et aurem confirmat. Illud et in hac et in naribus ignorari non oportet, non quidem cartilaginem ipsam glutinari, circa tamen carnem increscere solidarique eum locum.\u2014 Itaque si cum cute cartilago rupta est, cutis utrimque suitur. Nunc autem de\u00a0ea dico, quae cute integra frangitur. In ea vero si iam pus natum est, aperienda altera parte cutis et ipsa cartilago contra lunata plaga excidenda est; deinde utendum est medicamento leniter supprimente, quale Lycium est aqua dilutum, donec sanguis fluere desinat; tum inponendum linteolum cum emplastro sic, ut pingue omne vitetur, et a\u00a0parte posteriore lana mollis auri subicienda est, quae quod est inter hanc et caput compleat; tum ea leniter deliganda est, et a\u00a0tertio die vapore, ut in naribus posui (5.4), fovenda. Atque in his quoque generibus abstinentia primi temporis necessaria est, donec inflammatio finiatur. 7 Ab his ad maxillam venturus indicanda quaedam puto communiter ad omnia ossa pertinentia, ne saepius eadem dicenda sint. Omne igitur os modo rectum ut lignum in longitudinem finditur, modo frangitur transvorsum, interdum oblicum; atque id ipsum nonnumquam retusa habet capita, nonnumquam acuta. Quod genus pessimum est, quia neque facile committuntur, quae nulli retuso innituntur, et carnem vulnerant, interdum nervum quoque aut musculum: quin etiam aliquando plura fragmenta fiunt. Sed in aliis quidem ossibus ex toto saepe fragmentum a fragmento recedit: maxillae vero semper aliqua parte etiam vexata ossa inter se cohaerent. Igitur inprimis digitis duobus utrimque prementibus et ab ore et ab cute omnia ossa in suam sedem compellenda sunt; deinde, si transversa maxilla fracta est (sub quo casu fere dens super proximum dentem excedit), ubi ea in suam sedem conlocata est, duo proximi dentes aut, si hi labant, ulteriores inter se seta deligandi sunt. Id in alio genere fracturae supervacuum est, cetera eadem facienda sunt: nam linteolum duplex madens vino et oleo superiniciendum cum eadem simila et eadem turis fuligine est; deinde aut fascea aut mollis habena media in longitudinem incisa, ut utrimque mentum conplectatur et inde capita eius supra caput adducta ibi deligentur. Illud quoque ad omnia ossa pertinens dictum erit, famem primum esse necessariam; deinde a\u00a0die tertio umidum cibum, sublata inflammatione paulo pleniorem, eumque qui carnem alat: vinum per omne tempus esse alienum; deinde tertio die resolvi debere, foveri per spongiam vapore aquae calidae, eademque quae primo fuerunt superdari: idem die quinto fieri et donec inflammatio finiatur, quae vel nono die vel septumo fere solvitur. Ea sublata, rursus ossa esse  tractanda, ut, si quid fractum loco suo non est, reponatur: neque id esse solvendum, nisi duae partes eius temporis, intra quod quaeque ossa confervent, transierint. Fere vero inter quartum decimum et unum et vicensimum diem sanescunt maxilla, malae, iugulum, pectus, latum os scapularum, costae, spina, coxarum os, tali, calx, manus, planta: inter vicensimum et tricensimum diem crura, bracchiaque: inter septimum et vicensimum et quadragensimum umeri et femina. Sed in maxilla illud quoque adiciendum est, quod umidus cibus diu adsumendus est. Atque etiam cum tempus processit, in lagano similibus aliis perseverandum est neque quicquam edendum duri, donec ex toto maxillam callus firmarit; itemque utique primis diebus habendum silentium. 8 Iugulum vero si transversum fractum est, nonnumquam per se rursus recte coit et, nisi movetur, sanari sine vinctura potest: nonnumquam vero, maximeque ubi motum est, elabitur. Fereque id, quod a\u00a0pectore est, .\u00a0.\u00a0. id, quod ab umero est, in posteriorem partem inclinatur. Cuius ea ratio est, quod per se non movetur, sed cum umeri motu consentit .\u00a0.\u00a0. itaque eo subsistente sub id umero agitatur. Raro vero admodum in priorem partem iugulum inclinatur, adeo ut magni professores numquam se  vidisse memoriae mandarint. Sed locuples tamen eius res auctor Hippocrates est. Verum ut dissimilis uterque casus est, sic quaedam dissimilia requirit. Ubi ad scapulas iugulum tendit, simul dextra manu plana propellendus in posteriorem partem umerus est, et illud in priorem adtrahendum. Ubi ad pectus conversum est, ipsum quidem retro dandum, umerus autem in priorem partem adducendus ac si is inferior est, non id, quod a\u00a0pectore est, deprimendum est, quia immobile est, sed umerus ipse adtollendus erit: at si superior est, id, quod a\u00a0pectore est, inplendum lana et umerus ad pectus deligandus est. Si acuta fragmenta sunt, incidi contra cutis debet: ex ossibus ea, quae carnem vulnerant, praecidenda, tum retussa ossa committenda sunt. Si quod ab aliqua parte eminet, opponendum ei triplex linteolum est in vino et oleo tinctum. Si plura fragmenta sunt, excipienda sunt ea ex ferula facto canaliculo eodemque intus incerato, ne fascea diducatur; quae iugulo composito circumdanda est saepius potius quam valentius; quod ipsum quoque in omnibus ossibus fractis perpetuum est. A\u00a0dextro vero iugulo, si id fractum est, ad alam sinistram, a\u00a0sinistro ad dextram \u2020 rursusque sub ala sua fasciari debet. Post haec si iugulum ad scapulas inclinatum est, brachium ad latus; si in partem priorem, ad cervicem deligandum est supinusque homo conlocandus. Cetera  eadem facienda, quae supra (7.4 seqq.) conprehensa sunt. Sunt vero plura ossa fere inmobilia vel dura vel cartilaginosa, quae vel franguntur vel forantur vel conliduntur vel finduntur, ut malae, pectus, latum os scapularum, costae, spina, coxarum os, tali, calx, manus, planta. Horum omnium eadem curatio est. Si supra vulnus est, id suis medicamentis nutriendum est; quo sanescente, rimas quoque ossis, aut si quod foramen est, callus implet. Si cutis integra est et os laesum esse ex dolore colligimus, nihil aliud quam quiescendum, inponendumque ceratum est et leniter deligandum, donec sanitate ossis dolor finiatur. 9 Proprie quaedam tamen de\u00a0costa dicenda sunt; quia iuxta viscera est, gravioribusque periculis is locus expositus est. Haec quoque igitur interdum sic finditur, ut ne summum quidem os sed interior pars eius, quae rara est, laedatur, interdum sic, ut eam totam is casus perruperit. Si tota fracta non est, nec sanguis expuitur nec febricula sequitur, nec quicquam suppurat, nisi admodum raro, nec dolor magnus est: tactu tamen is locus leniter indolescit. Sed abunde est eadem, quae supra (8.2) scripta sunt, facere, et a\u00a0media fascea incipere deligare, ne in alterutram partem haec cutem inclinet. Ab uno vero et vicensimo die, quo utique os esse debet glutinatum, id agendum cibis uberioribus est, ut corpus quam plenissimum fiat, quo melius os vestiat,  quod illo loco tenerum adhuc iniuriae sub tenui cute expositum est. Per omne autem tempus curationis vitandus clamor, strictior quoque .\u00a0.\u00a0., tumultus, ira, motus vehementior corporis, fumus, pulvis, et quicquid vel tussim vel sternumentum movet; ne spiritum quidem magnopere continere expedit. At si tota costa perfracta est, casus asperior est: nam et gravies inflammationes et febris et suppuratio et saepe vitae periculum sequitur: et sanguis spuitur. Ergo, si vires patiuntur, ab eo bracchio, quod super eam costam est, sanguis mittendus est: si non patiuntur, alvus tamen sine ullo acri ducenda est, diutiusque inedia pugnandum. Panis vero ante septimum diem non adsumendus, sed una sorbitione vivendum; inponendumque ei loco ceratum ex lino factum, cui cocta quoque resina adiecta sit; aut Polyarchi malagma, aut panni ex vino et rosa et oleo; superque inponenda lana sucida mollis et duae fasceae a\u00a0mediis orsae minimeque adstrictae. Multo vero magis omnia vitanda, quae supra (C) posui, adeo ut ne spiritus quidem saepius movendus sit. Quod si tussis infestabit, potio sumenda erit vel ex trixagine vel ex ruta vel ex herba stoechade vel ex cumino et pipere. Gravioribus vero doloribus urguentibus cataplasma inponi quoque conveniet vel ex lolio vel ex hordeo, cui pinguis fici tertia pars sit adiecta; et id quidem interdiu superiacebit: noctu vero idem aut ceratum aut malagma aut panni, quia potest cataplasma decidere. Ergo cottidie quoque resolvetur, donec iam cerato aut malagmate possumus  esse contenti. Et decem quidem diebus extenuabitur fame corpus, ab undecimo vero ali incipiet; ideoque etiam laxior quam primo fascea circumligabitur; fereque ea curatio ad quadragesimum diem perveniet. Quod si metus erit suppurationis, plus malagma quam ceratum ad digerendum proficiet. Si suppuratio vicerit, neque per quae supra scripta sunt discuti potuerit, omnis mora vitanda erit, ne os infra vitietur: sed qua parte maxime tumebit, demittendum erit candens ferramentum, donec ad pus perveniat; idque effundendum. Si nusquam caput se ostendet, ubi maxime pus subsit, sic intellegimus: creta Cimolia totum locum inlinemus et siccari patiemur: quo loco maxime umor in ea perseverabit, ibi pus proximum erit eaque uri debebit. Si latius aliquid abscedet, duobus aut tribus locis erit perforandum. Demittendum erit linamentum aut aliquid ex penicillo, quod summum lino sit devinctum, ut facile educatur. Reliqua eadem, quae in ceteris adustis, facienda sunt. Ubi purum erit ulcus, ali corpus debebit, ne tabes perniciosa futura id malum subsequatur. Nonnumquam etiam levius ipso osse adfecto et inter initia neclecto, non pus sed umor quidam muccis similis intus coit, mollescitque contra cutis; in qua simili ustione utendum est. In spina quoque est quod proprie notemus. Nam si id, quod ex vertebra excedit, aliquo modo fractum est, locus quidem concavus fit, punctiones autem in  eo sentiuntur, quia necesse est ea fragmenta spinosa esse; quo fit, ut homo in interiorem partem subinde nitatur. Haec noscendae rei causa sunt: medicamentis vero isdem opus est, quae prima parte huius capitis (1D seqq.) exposita sunt. 10   Similes rursus ex magna parte casus curationesque sunt umeri et femoris: communia etiam quaedam umeris, bracchiis, feminibus, cruribus, digitis: siquidem ea minime periculose media franguntur. Quo propior fractura capiti vel superiori vel inferiori est, eo peior est: nam et maiores dolores adfert et difficilius curatur. Ea maxime tolerabilis est simplex transversa; peior, ubi multa fragmenta atque ubi obliqua; pessimum, ubi eadem acuta sunt. Nonnumquam autem fracta in his ossa in suis sedibus remanent; multo saepius excidunt aliudque super aliud effertur: idque ante omnia considerari debet et sunt notae certae. Si suis sedibus sunt, mota resonant, punctionisque sensum repraesentant; tacut inaequalia sunt. Si vero non adversa sed obliqua iunguntur, quod fit ubi loco suo non sunt, membrum id altero iam erit brevius et musculi eius tument.\u2014 Ergo si hoc deprensum est, protinus id membrum oportet extendere: nam nervi musculique intenti per ossa contrahuntur neque in suum locum veniunt, nisi illos per vim aliquis intendit. Rursus, si primis diebus id omissum est, inflammatio oritur; sub qua et difficile et periculose vis nervis adhibetur: nam  distentio nervorum vel cancer sequitur, vel certe, ut mitissime agatur, pus. Itaque si antea reposita ossa non sunt, postea reponenda sunt. Intendere autem digitum vel aliud quodque membrum, si adhuc tenerum est, etiam unus homo potest, cum alteram partem dextra, alteram sinistra prendit: valentius membrum duobus eget, qui in diversa contendant. Si firmiores nervi sunt, ut in viris robustis maximeque eorum feminibus et cruribus evenit, habenis quoque vel linteis fasceis utrimque capita articulorum deliganda, et per plures in diversa ducenda sunt. Ubi paulo longius quam naturaliter esse debet membrum civ fecit, tum demum ossa manibus in suam sedem compellenda sunt, indiciumque ossis repositi est dolor sublatus et membrum alteri parti aequatum .\u00a0.\u00a0. involvendum duplicibus triplicibusve pannis et in vino et oleo tinctis, quos linteos esse commodius est. Fere vero fasceis sex opus est Prima brevissima adhibenda, quae circa fracturam ter voluta, sursum versum feratur et quasi in cocleam serpat; satisque est eam ter hoc quoque modo circuire. Altera dimidio longior, eaque, si qua parte os eminet, ab ea; si totum aequale est, undelibet super fracturam debet incipere priori adversa deorsumque tendere, atque iterum de\u00a0fractura reversa in superiore parte ultra priorem fasciam desinere. Super has iniciendum latiore linteo ceratum est, quod eas contineat; ac si qua parte os eminet, triplex ea pannus obiciendus eodem vino et oleo madens. Haec tertia fascia  comprehendenda sunt, quartaque sic, ut semper insequens priori adversa sit, et tertia tantum inferiore parte, tres in superiore finiantur. Atque satius est saepius circuire quam adstringi: siquidem id, quod adstrictum est, alienatur et cancro oportunum est, sed si iuxta hunc os fractum est, necesse est. Deligatum vero membrum in diem tertium cndu est; eaque vinctura talis esse debet, ut primo die nihil offenderit, non tamen laxa visa sit, secundo laxior, tertio iam paene resoluta. Ergo tum rursus id membrum deligandum, adiciendaque prioribus quinta fascia est: iterumque quinto die resolvendum est, et sex fasceis involvendum sic, ut tertia et quinta infra, ceterae supra finiantur. Quotienscumque autem solvitur membrum, calida aqua fovendum. Sed si iuxta articulum fractura est \u2020 die instillandum vinum est, exigua parte olei adiecta, eademque omnia facienda, donec adeo inflammatio solvatur vel tenuius quoque quam ex consuetudine id membrum fiat. Quod si septimus dies non dedit, certe nonus exhibet; tum facillime ossa tractantur. Rursus ergo si parum commissa sunt, committi debent: si qua fragmenta eminent, in suas sedes reponenda sunt; deinde eodem modo membrum deligandum, ferulaeque super adcommodandae sunt, quae fixae circumpositaeque ossa in sua sede contineant; et in quam partem fractura inclinat, ab ea latior valentiorque ferula inponenda est. Easque omnes contra  articulum esse oportet resimas, ne hunc laedant, nec ultra astringi quam ut ossa contineant; et cum spatio laxentur, tertio quoque die paulum habenis suis coartari; ac si nulla prurigo, nullus dolor est, sic manere, donec duae partes eius temporis, quo quodque os confervet, compleantur: postea levius aqua calida fovere, quia primo digeri materiam opus est, tum evocari. Ergo cerato quoque liquido id leniter est unguendum, perfricandaque summa cutis est; laxiusque id deligandum est. Tertio quoque die solvendum sic, ut remota calida aqua cetera eadem fiant: tantummodo singulae fasciae, quotiens resolutae fuerint, subtrahantur. Haec communia sunt, illa propria: siquidem umerus fractus non sic ut membrum aliud intenditur, sed homo conlocatur alto sedili, medicus autem humiliore adversus. Una fascia bracchium amplexa ex cervice ipsius, qui laesus est, id sustineat; altera ab \u2020 altera parte super caput data ibi accipit nodum; tertia vincto imo umero deorsum demittitur, ibi quoque capitibus eius inter se vinctis. Deinde ab occipitio ipsius minister sub ea fascea, quam secundo loco posui, porrecto, si dexter umerus ducendus est dextro, si sinister sinistro brachio demissum inter femina eius, qui curatur, baculum tenet; medicus super eam fasceam, de\u00a0qua tertio loco dixi, plantam inicit dextram si sinister, sinistram si dexter umerus  curatur; simulque alteram fasciam minister attollit, alteram premit medicus; quo fit ut leniter umerus extendatur. Fasceis vero, si medium aut imum os fractum est, brevioribus opus est; si summum, longioribus, ut ab eo sub altera quoque ala per pectus et scapulas porrigantur. Quae .\u00a0.\u00a0. Protinus vero bracchium, cum deligatur, sic inclinandum est idque efficit, cum ante fascias quoque sic figurandum sit, ne postea suspensum aliter atque cum deligabatur, umerum inclinet. Bracchioque suspenso ipse quoque umerus ad latus leniter deligandus est; per quae fit, ut minime moveatur ideoque ossa sic se habeant, ut aliquis composuit. Cum ad ferulas ventum est, extrinsecus esse earum longissimae debent, a\u00a0lacerto breviores, sub ala brevissimae. Saepiusque eae resolvendae sunt, ubi in vicinia cubiti umerus fractus est, ne ibi nervi rigescant et inutile bracchium efficiant. Quotiens solutae sunt, fractura manu continenda, cubitus aqua calida fovendus est et molli cerato perfricandus; ferulaeque vel omnino non inponendae contra eminentia cubiti, vel aliquanto breviores sunt. Ac si bracchium fractum est, in primis considerandum est, alterum os an utrumque comminutum sit; non quo alia in eiusmodi casu curatio admovenda  sit, sed primum, ut valentius extendatur, si utrumque os fractum est, quia necesse est minus nervos contrahi altero osse integro eoaque intendente; deinde, ut curiosius omnia in continendis ossibus fiant, si neutrum alteri auxilio est: nam ubi alterum integrum est, plus opis in eo quam in fasciis ferulisque est. Deligari autem bracchium debet paulum pollice ad pectus inclinato, siquidem is maxime bracchii naturalis habitus: sit idque involutum mitella commodissime excipitur, quae latitudine ipsi bracchio, perangustis capitibus collo inicitur. Atque ita commode bracchium ex cervice suspensum est, idque paulum supra cubiti alterius regionem pendere oportet. .\u00a0.\u00a0. Quod si ex summo cubito quid fractum sit, glutinare id vinciendo alienum est: fit enim bracchium inmobile. Ac si nihil aliud quam dolori occursum est, idem qui fuit eius usus est. In crure aeque ad rem pertinet alterum saltem os integrum manere. Commune vero ei femorique est quod, ubi deligatum est, in canalem coniciendum est. Is canalis et inferiore parte foramina II habere debet, per quae, si quis umor excesserit, descendat; et a\u00a0planta moram, quae simul et sustineat eam et delabi non patiatur; et a\u00a0lateribus cava, per quae loris datis morae quaedam crus femurque, ut collocatum est, detineant. Esse etiam is debet a\u00a0planta, si crus fractum est; circa poplitem,  si femur, usque ad coxam; si iuxta superius caput femoris, sic, ut ipsa quoque ei coxa insit. Neque tamen ignorari oportet, si femur fractum est, fieri brevius, quia numquam in anticum statum revertitur, summisque digitis postea cruris eius insisti: sed multo tamen foedior debilitas est, ubi fortunae neglegentia quoque accessit. Digitum satis est ad unum surculum post inflammationem deligari. His proprie ad singula membra pertinentibus, rursus illa communia sunt: primis diebus fames; deinde tum, cum iam increscere callum oportet, liberalius alimentum; longa a\u00a0vino abstinentia; fomentum aquae calidae, dum inflammatio est, liberale; ubi ea desit, modicum; tum etiam longior ulterioribus ex liquido cerato membris et mollis tamen unctio. Neque protinus exercendum id membrum, sed .\u00a0.\u00a0. ad antiquos usus reducendum est. Gravius aliquanto est, cum ossis fracturae carnis quoque vulnus accessit, maxumeque si id musculi femoris aut umeri senserunt: nam et inflammationes multo graviores et promptiores cancros habent. Ac femur quidem, si ossa inter se recesserunt, fere praecidi necesse est. Umerus vero quoque in periculum venit, sed facilius conservatur. Quibus periculis etiam magis id expositum, quod iuxta ipsos articulos ictum est. Curiosius igitur agendum est, et musculus quidem, per mediam plagam transversus praecidendus; sanguis vero, si parum fluxit, mittendus; corpus inedia extenuandum.  Ac reliqua quidem membra lentius intendenda, et lenius in iis ossa in suam sedem reponenda sunt: in his vero neque intendi nervos neque ossa tractari satis expedit; ipsique homini permittendum est, ut sic ea collocata habeat, quemadmodum minime laedunt. Omnibus autem his vulneribus inponendum primo linamentum est vino madens, cui rosae pum admodum adiectum sit, cetera eadem. Deligandaque fascis sunt aliquanto quam vulnus latioribus, laxius scilicet quam si ea plaga non esset: quanto facilius et alienari et occupari cancro vulnus potest .\u00a0.\u00a0. numero potius fasciarum id agendum, ut laxae quoque aeque contineant. Quod in femore umeroque sic fiet, si ossa forte recte concurrerint: sin aliter se habebunt, eatenus circumdari fascia debebit, ut inpositum medicamentum contineat. Cetera eadem, quae supra (1H\u00a0seqq.) scripsi, facienda sunt, praeterquam quod neque ferulis neque canalibus, inter quae vulnus sanescere non potest, sed pluribus tantummodo et latioribus faceis opus est: ingerendumque subinde in eas est calidum oleum et vinum, magisque in .\u00a0.\u00a0. primo fame utendum; .\u00a0.\u00a0. est alienum; vulnus calida aqua fovendum, frigusque omni ratione vitandum; et transeundum ad medicamenta, quae puri movendo sunt; maiorque vulneri quam ossi cura agenda: ergo cottidie solvendum nutriendumque est. Inter quae si quod parvulum fragmentum ossis eminet,  id si retusum est, in suam sedem dandum; si acutum, ante acumen eius, si longius est, praecidendum; si brevius, limandum et utrumque scalpro levandum; tum ipsum recondendum est. Ac si id manus facere non potest, vulsella, quali fabri utuntur, inicienda est recte se habendi capiti ab ea parte, qua similia est, ut ea parte, qua gibba est, eminens os in suam sedem compellat. Si id maius est membranulisque cingitur, sinere oportet eas sub medicamentis resolvi, idque os, ubi iam nudatum est, abscidere; quod maturius scilicet faciendum est. Potestque ea ratione et os coire et vulnus sanescere, illud suo tempore, hoc prout se habet. Nonnumquam etiam in modo vulnere evenit, ut fragmenta quaedam velut emoriantur neque cum ceteris coeant; quod hic quoque ex modo fluentis umoris colligitur. Quo magis necessarium est saepius ulcus resolvere atque nutrire. Sequitur vero, ut id os per se post aliquot dies excidat. Cum iam misera antea condicio vulneris sit, tamen id interdum manus .\u00a0.\u00a0. diutiusque facies. Saepe enim integra cutis osse abrumpitur, protinusque prurigo et dolor oritur. Quae solvere, si accidit, maturius oportet, et fovere aqua per aestatem frigida, per hiemem egelida; deinde ceratum myrteum inponendum. At interdum fractura quibusdam velut aculeis  carnem vexat; quo a prurigine et punctionibus cognito, aperire id medicus eosque aculeos praecidere necesse habet. Reliqua vero curatio in utroque hoc casu eadem est, quae ubi ictus protinus .\u00a0.\u00a0. intulit. Puro iam ulcere cibis hic quoque utendum est carnem producentibus. Si brevius adhuc membrum est et ossa loco suo non sunt, eo paxillus tenuis quam levissimi fratris inter ea demitti debet sic, ut capite paululum supra ulcus emineat; isque cottidie plenior adigendus est, donec par id membrum alteri fait; tum paxillus removendus; vulnus sanandum est; cicatrix inducta fovenda facit aqua est, in qua myrtus, hedera, aliaeve similes verbenae decoctae sint; inlinendumque medicamentum est quod siccet; et magis etiam hic quiescundum, donec id membrum confirmetur. Si quando vero ossa non confervuerunt, quia saepe solutum, saepe motum, in aperto deinde curatio est: possunt enim coire .\u00a0.\u00a0. Si vetustas occupavit, membrum extendendum est, ut aliquid laedatur: ossa inter se manu dividenda, ut concurrendo exasperentur, ut, si quid pingue est, eradatur totumque id quasi recens fiat, magna tamen cura habita, ne nervi musculive laedantur. Tum vino fovendum est, in quo malicorium decoctum sit; inponendumque id ipsum corium ovi albo mixtum: tertio die resolvendum fovendumque aqua,  in qua verbenae, de\u00a0quibus supra (K) dixi, decoctae sint: quinto die idem faciendum, ferulaeque circumdandae. Cetera et ante et post eadem facienda, quae supra (1K) scripsi. Solent tamen interdum transversa inter se ossa confervere, eoque et brevius membrum et indecorum fit; et si capita acutiora sunt, adsiduae punctiones sentiuntur. Ob quam causam frangi rursus ossa et derigi debent. Id hoc modo fit. Calida aqua multa membrum id fovetur, et ex cerato liquido perfricatur intenditurque. Et inter haec medicus pertractans ossa, ut adhuc tenero callo, manibus ea diducit, compellitque id, quod eminet, in suam sedem; et, si parum valuit, ab ea parte, in quam os se inclinat, ei involutam lana regulam obicit; atque ita deligando adsuescere iterum vetustae sedi cogit. Nonnumquam autem recte quidem ossa coierunt, superincrevit vero nimius callus, ideoque locus is intumuit. Quod ubi incidit, diu leviterque id membrum perfricandum est ex oleo et sale et nitro, multumque aqua calida salsa fovendum; et inponendum malagma quod digerat, adstrictiusque alligandum; holeribusque et praeterea vomitu utendum, per quae cum carne callus quoque extenuatur. Confertque aliquid eo sinapi quod cum ficu in alterum par membrum inpositum .\u00a0.\u00a0. donec id paulum erodat eoque evocet materiam. Ubi his tumor extenuatus est, rursus ad ordinem vitae revertendum est. 11   Ac de\u00a0fractis quidem ossibus hactenus dictum sit. Moventur autem ea sedibus suis duobus modis: nam modo quae iuncta sunt inter se dehiscunt, ut cum latum scapularum os ab umero recedit, et in brachio radius a\u00a0cubito, et in crure tibia a\u00a0sura; interdum a\u00a0saltu calcis os a\u00a0talo, quod raro tamen fit: modo acarticuli suis sedibus excidunt. Ante de\u00a0prioribus dicam. Quorum ubi aliquid incidit, protinus is locus cavus est, depressusque digitus sinum invenit: deinde gravis inflammatio oritur, atque in talis praecipue: siquidem febres quoque et cancros et nervorum vel distentiones vel rigores, qui caput scapulis adnectunt, movere consuevit. Quorum ossibus omnibus laesis aliquid ubi incidit, protinus is locus proposita sunt (7.4), ut dolor tumorque per ea tollantur. Nam diducta ossa numquam rursus inter se iunguntur, et ut aliquid decoris eo loco, sic nihil usus amittitur. Maxilla vero et vertebra omnesque articuli, cum validis nervis conprendantur, excidunt aut vi expulsi, aut aliquo casu nervis vel ruptis vel infirmitatis, faciliusque in pueris et adulescentulis quam in robustioribus. Hique elabuntur in priorem .\u00a0.\u00a0. in  exteriorem partem, quidam omnibus modis, quidam certis. Suntque quaedam communia omnium signa, quaedam propria sunt cuiusque: siquidem semper ea parte est tumor, in quam os prorumpit; ea sinus, a\u00a0qua recessit. Et haec quidem in omnibus deprenduntur, alia vero in singulis; quae, simul atque de\u00a0quoque dicam, proponenda erunt. Sed ut excidere omnes articuli non possunt, sic non omnes reponuntur. Caput enim numquam .\u00a0.\u00a0. compellitur, neque in spina vertebra, neque ea maxilla, quae, utraque parte prolapsa, antequam reponeretur, inflammationem movit. Rursus si qui nervorum vitio prolapsi sunt, conpulsi quoque in suas sedes iterum excidunt. Ac quibus in pueritia exciderunt neque repositi sunt, minus quam ceteri crescunt. Omniumque, quae loco suo non sunt, caro emacrescit, magisque in proximo membro quam ulteriore, ut puta, si umerus loco suo non est, maior in eo ipso fit quam in brachio, maior in hoc quam in manu macies. Tum pro sedibus et pro casibus, qui inciderunt, quum maior aut minor usus eius membri relinquitur; quoque in eo plus usus superest, eo minus id extenuatur. Quicquid autem loco suo motum est, ante inflammationem reponendum est: si illa occupavit, dum conquiescat, non lacessendum: ubi finitast, temptandum in iis membris, quae id patiuntur. Multum autem eo confert et corporis et nvo habitus. Nam si corpus tenue, si umidum est, si nervi infirmi, expeditius os reponitur:  sed ut primo facilius excidit, ita postea minus fideliter continetur. Quae contraria his sunt, melius continent: sed id, quod expulsum est, difficulter admittunt.\u2014 Oportet autem ipsam inflammationem levare super sucida lana ex aceto inposita: a\u00a0cibo, si valentioris articuli casus est, triduo, interdum etiam quinque diebus abstinere; bibere aquam calidam, dum sitim finiat; curiosiusque haec facere in ossibus motis, quae validis plenisque musculis continentur: si vero etiam febris accessit, multo magis; deinde ex die 50 fovere aqua calida; remotaque lana ceratum inponere ex cyprino factum, nitro quoque adiecto, donec omnis inflammatio finiatur. Tunc infrictionem ei membro adhibere; cibis uti bonis; uti vino modice; iamque ad usus quoque id membrum promovere, quia motus ut in dolore pestifer, sic alias saluberrimus corpori est. Haec communia sunt, nunc de\u00a0singulis dicam. 12   Maxilla in priore partem propellitur, sed modo altera parte, modo utraque. Si altera, in contrariam partem ipsa mentumque inclinatur; dentes paribus non respondent, sed sub is, qui secant, canini sunt. At si utraque, totum mentum in exteriorem partem promovetur; inferioresque dentes longius quam superiores excedunt; intentique super musculi apparent.\u2014 Primo quoque tempore autem homo in sedili conlocandus est sic, ut minister a\u00a0posteriore parte caput eius contineat, vel sic, ut  iuxta parietem is sedeat, subiecto inter parietem et caput eius scorteo pulvino duro, eoque caput eius per ministrum urgeatur, quo sit immobilius. Tum medici digiti pollices linteolis vel fasceis, ne delabantur, involuti in os eius coiciendi, ceteri extrinsecus admovendi sunt. Ubi vehementer maxilla adprehensa est, si una parte procidit, concutiendum mentum et ad guttur adducendum est. Tum simul et caput adprehendendum, et excitato mento maxilla in suam sedem conpellenda, et os eius conprimendum est sic, ut omnia paene uno momento fiant. Sin utraque parte prolapsa est, eadem omnia eadem facienda, sed aequaliter retro maxilla agenda est. Reposito osse, si cum dolore oculorum et cervicis iste casus incidit, ex brachio sanguis mittendus est. Cum iob vero, quorum ossa mota sunt, primo liquidior cibus conveniat, tum his praecipue, adeo ut sermo quoque frequenti motu oris per nervos laedat. 13   Caput duobus processibus in duos sinus summae vertebrae demissis super cervicem contineri in prima parte (1.11, 12) proposui. Hi processus interdum in posteriorem partem excidunt; quo fit, ut, qui nervi sunt sub occipitio, extendantur, mentum pectori adglutinetur, neque bibere is, neque loquis possit, interdum sine voluntate semen emittat; quibus celerrime mors supervenit. Ponendum autem  hoc esse credidi, non quo curatio eius rei ulla sit, sed ut res indiciis cognosceretur et non putarent sibi medicum defuisse, si qui sic aliquem perdidissent. 14   Idem casus manet eos, quorum in spina vertebra exciderunt: id enim non potest fieri, nisi et medulla, quae per medium, et duabus membranulis, nervis qui continent, ruptis. Excidunt autem et in posteriorem partem et in priorem et supra saeptum transversum et infra. In utramque partem exciderint, a\u00a0posteriore parte vel tumor vel sinus \u2020 donec. Si super saeptum id incidit, manus resolvuntur, vomitus aut nervorum distentio insequitur, spiritus difficulter movetur, dolor urguet et aures obtusae sunt. Si sub saepto, femina resolvuntur, urina subprimitur, interdum etiam sine voluntate prorumpit. Ex eiusmodi casibus, ut tardius quam ex capitis, sic tamen intra triduum homo moritur. Nam quod Hippocrates dixit, vertebra in exteriorem partem prolapsa pronum hominem collocandum esse et extendendum, tum calce aliquem super ipsum os debere consistere, et id intus inpellere, in iis accipiendum, quae paulum excesserunt, non is, quae toto loco mota sunt. Nonnumquam enim nervorum inbecillitas efficit, ut, quamvis non exciderit vertebra, tantum parvum tamen aut .\u00a0.\u00a0. in priore partem promineat. Id non iugulat: sed ab interiore parte ne contingit quidem \u2020 posse: ab exteriore si  propulsum est, plerumque iterum redit, nisi, quod admodum rarum est, vis nervis restituta est. 15   Umerus autem modo in alam excidit, modo in partem priorem. Si in alam delapsus est, cubitus recedit a\u00a0latere; rursus iuxta eiusdem partis aurem cum umero porrigi non potest, longiusque altero id brachium est. At si in priorem partem, summum quidem brachium extenditur, minus tamen quam naturaliter; difficiliusque in priorem partem quam in posteriorem cubitus porrigitur. Igitur si in alam umerus excidit, et vel puerile adhuc est corpus vel molle, certe inbecillius nervis intentum est, satis est conlocare id in sedili; et ex duobus ministris alteri imperare, ut caput lati scapularum ossis leniter reducat, alteri ut brachium extendat: ipsum posteriore parte residentem \u2020 renum sub ala eius \u2020 coire; simulque et illa os .\u00a0.\u00a0. et altera manu brachium eius ad latus impellere. At si vastius corpus nervive robustiores sunt, necessaria est spatula lignea, et quae crassitudinem duorum digitorum habet, longitudine ab ala usque ad digitos pervenit; in qua summa capitulum est rotundum, leniter cavum, ut recipere particulam aliquam ex capite umeri possit. In ea bina foramina tribus locis sunt inter se spatio distantibus, in quae lora mollia coiciuntur. Eaque spata fascia involuta, quo minus tactu laedat, ad alam brachio derigitur sic, ut caput eius summae alae subiciatur; deinde  loris suis ad brachium deligatur, uno loco paulum infra umeri caput, altero paulum supra cubitum, tertio citra manum; cui rei protinus intervalla II VI quoque foraminum aptata sunt. Sic brachium deligatum super scalae gallinariae gradum traicitur, ita latae, ut consistere homo ipse non possit; simulque in alteram partem corpus demittitur, in alteram brachium intenditur; eoque fit, ut capite ligni corpus umeri inpulsum in suam sedem modo cum sono, modo sine hoc compellatur. Multas alias esse rationes scire facile est uno Hippocrate lecto, sed non alia magis usu conprobata est. At si in partem priorem umerus excidit, supinus homo collocandus est; fasciaque aut habena media ala circumdanda est, capitaque eius post caput hominis ministro tradenda, brachium alteri; praecipiendumque, ut ille habenam, hic brachium extendat. Deinde medicus caput quidem hominis sinistra debet repellere; dextra vero cubitum cum umero attollere et os in suam sedem compellere; faciliusque id in hoc casu quam in priore revertitur. Reposito umero lana alae sub =icienda est; si interiore parte os fuit, ut ei opponatur; si in priore, ut tamen commodius deligetur. Tum fascia primum sub ala obvoluta caput eius debet conprehendere; deinde per pectus ad alteram alam, ab eaque ad scapulas, rursusque ad eiusdem umeri caput tendere;  saepiusque eadem ratione circumagi, donec bene id teneat. Vinctus hac ratione umerus commodius continetur, si adductus ad latus sic quoque fascia deligatur. 16   In cubito autem tria coire ossa umeri et radii et cubiti ipsius, ex iis, quae prima parte huius voluminis (1.19) posita sunt, intellegi potuit. Si cubitus, qui adnexus umero est, ab hoc excidit, radius, qui adiunctus est, interdum trahitur, interdum subsistit. In omnes vero quattuor partes excidere cubitus potest: sed si in priorem prolapsus est, extentum brachium est neque recurvatur; si in posteriorem, brachium curvum est neque extenditur, breviusque altero est; interdum febrem vomitumque bilis movet; si in exteriorem interioremve, brachium porrectum est, sed paulum in eam partem, a\u00a0qua os recessit, recurvatum.\u2014 Quicquid incidit, reponendi ratio una est; neque in cubito tantum sed in iob quoque membris longis, quae per articulum .\u00a0.\u00a0. longa testa iunguntur: utrumque membrum in diversas partes extendere, donec spatium inter ossa liberum sit; tum id os, quod excidit, ab ea parte, in quam prolapsum est, in contrariam impellere. Extendendi tamen alia atque alia genera sunt, prout aut nervi valent, aut ossa huc illucve se dederunt. Ac modo manibus solis utendum est, modo quaedam alia adhibenda. Ergo si in priorem partem cubitus prolapsus est, extendi  per duos manibus, interdum etiam habenam etiam habenis adiectis, satis est; deinde rotundum aliquid a\u00a0lacerti parte ponendum est, et super id repente cubitus ad umerum inpellendus est. At in aliis casibus commodissimum est eadem ratione brachium extendere, quae fracto cubito supra (10.4) posita est, et tum ossa reponere. Reliqua eadem curatio est, quae in omnibus: celerius tantum et saepius id resolvendum est, multa magis aqua calida fovendum, diutius ex oleo et nitro ac sale perfricandum. In cubito enim celerius quam in ullo alio articulo, sive extra remansit sive intus revertit, callus circumdatur: isque si per quietem increvit, flexus illius postea prohibet. 17   Manus quoque in omnes quattuor partes prolabitur. Si in posteriorem partem excidit, porrigi digiti non possunt; si in priorem, non inclinantur; si in alterutrum latus, manus in contrarium id est aut ad pollicem aut ad minimum digitum convertitur. Reponi non difficillime potest. Super durum locum et renitentem ex altera parte intendi manus, altera brachium debet sic, ut prona sit, si in posteriorem partem os excidit; supina, si in priorem; si in interiorem exterioremve, in latus. Ubi satis nervi diducti sunt, os, quod in alterutrum latus procidit, manibus in contrarium repellendum est. At is, quae in priorem posterio-remve  partem lapsa sunt, super inponendum durum aliquid, idque supra prominens os manu urguendum est, per quod vis adiecta facilius id in suam sedem compellit. 18   In palma quoque ossa interdum suis sedibus promoventur, modo in priorem partem, modo in posteriorem: in latus enim moveri paribus ossibus oppositis non possunt. Signum id solum est omniumque commune: tumor ea parte, in quam os venit; ab ea sinus, a\u00a0qua recessit. Sed sine intentione digito tantummodo bene pressum os in suam sedem revertitur. 19   At in digitis totidem fere casus eademque signa sunt, quae in manibus. Sed in his extendendis non aeque vi opus est, quom et articuli breviores et nervi minus validi sint. Super mendam tantummodo intendi debent, qui vel in priorem vel in posteriorem partem exciderunt; tum ima palma conpelli: at id, quod in latus elapsum est, digitis restitui. 20   Cum de\u00a0is dixerim, de\u00a0iis quoque, quae in cruribus sunt, videri possum dixisse: siquidem etiam in hoc casu quaedam similitudo est femori et umero, tibiae et cubito, pedi et manui. Quaedam tamen separatim quoque de\u00a0his dicenda sunt. Femur in omnes quattuor partes promovetur, saepissime in interiorem, deinde in exteriorem, raro admodum in priorem aut posteriorem. Si in interiorem partem prolapsum est, crus longius altero et vatium est: extra enim pes ultimus spectat;  si in exteriorem, brevius varumque fit, et pes intus inclinatur; calx ingressu terram non contingit, sed planta ima; meliusque id crus superiusque corpus quam in priore casu fert, minusque baculo eget. Si in priorem, crus extensum est, inclinarique non potest; alteri cruri ad calcem par est: sed ima planta minus in priorem partem inclinatur; dolorque in hoc casu praecipuus est, et maxime urina supprimitur. Ubi cum dolore inflammatio quievit, commode ingrediuntur, totusque eorum pes incedit. Si in posteriorem, extendi non potest crus, breviusque est; ubi constiti, calx his quoque terram non contingit. Magnum autem femori periculum est, ne vel difficulter reponatur, vel repositum rursus excidat. Quidam iterum semper excidere contendunt: sed Hippocrates et Diocles et Phylotimus et Nileus et Heraclides Tarentinus, clari admodum auctores, ex toto se restituisse memoriae prodiderunt: neque tot genera machinamentorum quoque ad extendendum in hoc casu femur Hippocrates, Andreas, Nileus, Nymphodorus, Protarchus, Heraclides, quidam quoque faber repperissent, si id frustra esset. Sed ut haec falsa opinio est, sic illud verum est: cum ibi valentissimi nervi musculique sint, si suum robur habent, vix admittere; si non habent, postea non continere. Temptandum igitur est: et si tenerum membrum est, satis est habena  altera ab inguine, altera a\u00a0genu intendi; si validius, melius adducent, qui easdem habenas ad bacula valida deligarint; cumque eorum fustium imas partes oppositae morae obiecerint, superiores ad se utraque manu traxerint. Etiamnum valentius intenditur membrum super scamnum, cui ab utraque parte axes sunt, ad quos habenae illae deligantur; qui, ut in torcularibus conversi, rumpere quoque, si quis perseveraverit, non solum extendere nervos et musculos possunt. Collocandus autem homo super id scamnum est aut pronus aut supinus aut in latus sic, ut semper ea pars superior sit, in quam os prolapsum est, et ea inferior, a\u00a0qua recessit. Nervis extensis, si in priorem partem os venit, rotundum aliquid super inguen ponendum, subitoque super id genu adducendum est eodem modo eademque de\u00a0causa, qua idem in brachio fit (16.3): protinusque, si conplicari femur potest, intus est. In ceteris vero casibus, ubi ossa per vim paulum inter se recesserunt, medicus debet id, quod eminet, retro cogere; minister contra inde coxam propellere. Reposito osse, nihil aliud novi curatio requirit, quam ut diutius is in lecto detineatur, ne, si motum adhuc nervis laxioribus femur fuerit, rursus erumpat. 21   Genu vero et in exteriorem et interiorem et in posteriorem partem excidere notissimum est. Inpriorem non prolabi plerique scripserunt; potestque id vero proximum esse, cum inde opposita patella  ipsa quoque caput tibiae contineat. Meges tamen eum, cui in priorem partem excidisset, a\u00a0se curatum esse memoriae prodidit.\u2014 In his casibus intendi nervi rationibus isdem, quas in femore rettuli, possunt. Et id quidem, quod in posteriorem partem excidit, eodem modo, rotundo aliquo super poplitem inposito adductoque eo crure, reconditur. Cetera vero manibus simul, dum ossa in diversas partes .\u00a0.\u00a0. conpellentur. 22   Talus in omnes partes prolabitur. Ubi in interiore partem excidit, ima pars pedis in exteriorem partem convertitur; ubi huic contrarius casus, contrarium etiam signum extat. Si in priorem partem erumpit, a\u00a0posteriore latus nervos durus et insanus est: manuque his opus est: si in posteriorem, calx paene conditur, planta maior fit. Reponitur autem is quoque per manus, prius in diversa pede et crure diductis. Et in hoc quoque casu diu in lectulo perseverandum est, ne is talus, qui totum corpus sustinet, parum confirmatis nervis ferendo oneri, cedat rursusque prorumpat. Calciamentis quoque humilioribus pro tempore utendum, ne vinctura talum ipsum laedat. 23   Plantae ossa iisdem modis quibus in manu prodeunt, iisdemque conduntur. Fascia tantummodo calcem quoque debet comprehendere, ne,  cum mediam plantam imumque eius vinciri necesse est, liber talus in medio relictus materiam pleniorem recipiat ideoque suppuret. 24   In digitis nihil ultra fieri debet quam quod in iis, qui sunt in manu, positum est (19). Potest tamen conditus articulus medius aut summus canaliculo aliquo contineri. 25   Haec facienda sunt in iis casibus, ubi sine vulnere ossa exciderunt.\u00a0.\u00a0.\u00a0. Hic quoque et ingens periculum est, et eo gravius, quo maius membrum est, quove validioribus nervis aut musculis continetur. Ideoque in umeris femoribusque metus mortis est: ac, si reposita eis ossa sunt, spes nulla est; si non reposita, tamen nonnullum periculum est; eoque maior in utroque timor est, quo propius vulnus articulo est. Hippocrates nihil tuto reponi posse praeter digitos et plantas et manuus dixit, atque in his quoque diligenter esse agendum, ne praecipitarent. Quidam brachia quoque et crura reposuerunt; et ne cancri distentionesque nervorum orirentur, sub quibus in eiusmodi casu fere mors matura est, sanguinem ex brachio miserunt. Verum ne digitus quidem, in quo minimum ut malum, sic etiam periculum est, reponi debet, aut in inflammatione aut postea, cum iam vetus res est. Sic quoque reposito osse nervi ubi distenduntur, rursus id protinus expellendum est. Omne autem membrum, quod cum vulnere loco motum neque repositum est, sic iacere convenit, ut maxime cubantem iuvat; tantum ne moveatur neve dependeat. In omnique tali morbo magnum ex longa fame praesidium est, deinde ex curatione eadem, quae proposita est (10.7D), ubi ossibus fractis vulnus accessit. Si nudum os eminet, impedimento semper futurum est: ideo quod excedit abscidendum est, inponendaque super arida linamenta sunt et medicamenta non pinguia, donec quae sola esse in eiusmodi re sanitas potest, veniat: nam et debilitas sequitur et tenuis cicatrix inducitur, quae necesse est facile noxae postea pateat. ", "Vt alimenta sanis corporibus agricultura, sic sanitatem aegris MEDICINA promittit. Haec nusquam quidem non est, siquidem etiam inperitissimae gentes herbas aliaque promta in auxilium uulnerum morborumque nouerunt.\n\t\t\t\t\t\t Verum tamen apud Graecos aliquanto magis quam in ceteris nationibus exculta est, ac ne apud hos quidem a prima origine, sed paucis ante nos saeculis. Vt pote cum uetustissimus auctor Aesculapius celebretur, qui quoniam adhuc rudem et uulgarem hanc scientiam paulo subtilius excoluit, in deorum numerum receptus est.\n\t\t\t\t\t\t Huius deinde duo filii Podalirius et Machaon bello Troiano ducem Agamemnonem secuti non mediocrem opem commilitonibus suis attulerunt; quos tamen Homerus non in pestilentia neque in uariis generibus morborum aliquid adtulisse auxilii, sed uulneribus tantummodo ferro et medicamentis mederi solitos esse proposuit.\n\t\t\t\t\t\t Ex quo apparet has partes medicinae solas ab is esse tetatas, easque esse uetustissimas. Eodem uero auctore disci potest morbos tum ad iram deorum inmortalium relatos esse, et ab isdem opem posci solitam uerique simile est inter * nulla auxilia aduersae ualetudinis, plerumque tamen eam bonam contigisse ob bonos mores, quos neque desidia neque luxuria uitiarant;\n\t\t\t\t\t\t siquidem haec duo corpora prius in Graecia, deinde apud nos adflixerunt ideoque multiplex ista medicina, neque olim  \n\t\t\t\t\t\tneque apud alias gentes necessaria, uix aliquos ex nobis ad senectutis principia perducit. Ergo etiam post eos, de quibus retuli, nulli clari uiri medicinam exercuerunt, donec maiore studio litterarum disciplina agitari coepit;\n\t\t\t\t\t\t quae ut animo praecipue omnium necessaria, sic corpori inimica est. Primoque medendi scientia sapientiae pars habebatur, ut et morborum curatio et rerum naturae contemplatio sub isdem auctoribus nata sit:\n\t\t\t\t\t\t scilicet is hanc maxime requirentibus, qui corporum suorum robora quieta cogitatione nocturnaque uigilia minuerant. Ideoque multos ex sapientiae professoribus peritos eius fuisse accipimus, clarissimos uero ex is Pythagoran et Enpedoclen et Democritum.\n\t\t\t\t\t\t Huius autem, ut quidam crediderunt, discipulus Hippocrates Cous, primus ex omnibus memoria dignus, a studio sapientiae disciplinam hanc separauit, uir et arte et facundia insignis. Post quem Diocles Carystius, deinde Praxagoras et Chrysippus, tum Herophilus et Erasistratus sic artem hanc exercuerunt, ut etiam in diuersas curandi uias processerint. Isdemque temporibus in tres partes medicina diducta est, ut una esset quae uictu, altera quae medicamentis, tertia quae manu mederetur. Primam  secundam  tertiam  Graeci nominarunt. Eius autem, quae uictu morbos curat, longe clarissimi auctores etiam altius quaedam agitare conati, rerum quoque naturae sibi cognitionem uindicarunt, tamquam sine ea trunca et debilis medicina esset.\n\t\t\t\t\t\t Post quos Serapion, primus omnium nihil hanc rationalem disciplinam pertinere ad medicinam professus, in usu tantum et experimentis eam posuit. Quem Apollonius et Glaucias et aliquanto post Heraclides Tarentinus et aliqui non mediocres uiri secuti ex ipsa professione se empiricos appellauerunt.\n\t\t\t\t\t\t Sic in duas partes ea quoque, quae uictu curat, medicina diuisa est, aliis rationalem artem, aliis usum tantum sibi uindicantibus, nullo uero quicquam post eos, qui supra comprehensi sunt, agitante, nisi quod acceperat, donec Asclepiades medendi rationem ex magna parte mutauit. Ex cuius \n\t\t\t\t\t\t\n\t\t\t\t\t\tsuccessoribus Themison nuper ipse quoque quaedam in senectute deflexit. Et per hos quidem maxime uiros salutaris ista nobis professio increuit. Quoniam autem ex [tribus] medicinae partibus ut difficillima, sic etiam clarissima est ea, quae morbis medetur, ante omnia de hac dicendum est. Et quia prima in e dissensio est, quod alii sibi experimentorum tantummodo notitiam necessariam esse contendunt, alii nisi corporum rerumque ratione comperta non satis potentem usum esse proponunt, indicandum est, quae maxime ex utraque parte dicantur, quo facilius nostra quoque opinio interponi possit. Igitur ii, qui RATIONALEM medicinam profitentur, haec necessaria esse proponunt: abditarum et morbos continentium causarum notitiam, deinde euidentium; post haec etiam naturalium actionum, nouissime partium interiorum. Abditas causas uocant, in quibus requiritur, ex quibus principiis nostra corpora sint, quid secundam, quid aduersam ualetudinem faciat. Neque enim credunt posse eum scire, quomodo morbos curare conueniat, qui unde sint ignoret; neque esse dubium quin alia curatione opus sit, si ex quattuor principiis uel superans aliquod uel deficiens aduersam ualetudinem creat, ut quidam ex sapientiae professoribus dixerunt:\n\t\t\t\t\t\t alia, si in umidis omne uitium est, ut Herophilo uisum est; alia, si in spiritu, ut Hippocrati; alia, si sanguis in eas uenas, quae spiritui accommodatae sunt, transfunditur et inflammationem, quam Graeci  nominant, excitat, eaque inflammatio talem motum efficit, qualis in febre est, ut Erasistrato placuit;\n\t\t\t\t\t\t alia, si manantia corpuscula per inuisibilia foramina subsistendo iter claudunt, ut Asclepiades contendit: eum uero recte curaturum, quem prima origo  \n\t\t\t\t\t\tcausae non fefellerit. Neque uero infitiantur experimenta quoque esse necessaria, sed ne ad haec quidem aditum fieri potuisse nisi ab aliqua ratione contendunt:\n\t\t\t\t\t\t non enim quidlibet antiquiores uiros aegris inculcasse, sed cogitasse quid maxime conueniret, et id usu explorasse, ad quod ante coniectura aliqua duxisset. Neque interesse, an nunc iam pleraque explorata sint * * * , si a consilio tamen coeperunt. Et id quidem in multis ita se habere. Saepe uero etiam noua incidere genera morborum, in quibus nihil adhuc usus ostenderit et ideo necessarium sit animaduertere, unde ea coeperit; sine quo nemo reperire mortalium possit, cur hoc quam illo potius utatur. Et ob haec quidem in obscuro positas causas persecuntur. Euidentes uero has appellant, in quibus quaerunt, initium morbi calor attulerit an frigus, fames an satietas, et quae similia sunt: occursurum enim uitio dicunt eum, qui originem non ignorarit. Naturales uero corporis actiones appellant, per quas spiritum trahimus et emittimus, cibum potionemque et adsumimus et concoquimus, itemque per quas eadem haec in omnes membrorum partes digeruntur. Tum requirunt etiam, quare uenae nostrae modo summittant se, modo attollant; quae ratio somni, quae uigiliae sit; sine quorum notitia neminem putant uel occurrere uel mederi morbis inter haec nascentibus posse.\n\t\t\t\t\t\t Ex quibus quia maxime pertinere ad rem concoctio uidetur, huic potissimum insistunt; et duce alii Erasistrato teri cibum in uentre contendunt, alii Plistonico Praxagorae discipulo putrescere; alii credunt Hippocrati per calorem cibos concoqui; acceduntque Asclepiadis  \n\t\t\t\t\t\taemuli, qui omnia ista uana et superuacua esse proponunt: nihil enim concoqui, sed crudam materiam, sicut adsumpta est, in corpus omne diduci.\n\t\t\t\t\t\t Et haec quidem inter eos parum constant: illud uero conuenit, alium dandum cibum laborantibus, si hoc, alium, si illud uerum est: nam si teritur intus, eum quaerendum esse, qui facillime teri possit; si putrescit, eum, in quo hoc expeditissimum est; si calor concoquit, eum, qui maxime calorem mouet:\n\t\t\t\t\t\t at nihil ex his esse quaerendum, si nihil concoquitur, ea uero sumenda, quae maxime manent, qualia adsumpta sunt. Eademque ratione, cum spiritus grauis est, cum somnus aut uigilia urguet, eum mederi posse arbitrantur, qui prius illa ipsa qualiter eueniant perceperit. Praeter haec, cum in interioribus partibus et dolores et morborum uaria genera nascantur, neminem putant his adhibere posse remedia, qui ipsa ignoret. Ergo necessarium esse incidere corpora mortuorum, eorumque uiscera atque intestina scrutari; longeque optime fecisse Herophilum et Erasistratum, qui nocentes homines a regibus ex carcere acceptos uiuos inciderint,\n\t\t\t\t\t\t considerarintque etiamnum spiritu remanente ea, quae natura ante clausisset, eorumque positum, colorem, figuram, magnitudinem, ordinem, duritiem, mollitiem, luorem, contactum, processus deinde singulorum et recessus, et siue quid inseritur alteri, siue quid partem alterius in se recipit:\n\t\t\t\t\t\t neque enim, cum dolor intus incidit, scire quid doleat eum, qui, qua parte quoque uiscus intestinumue sit, non cognouerit neque curari id, quod aegrum est, posse ab eo, qui quid sit ignoret; et cum per uolnus alicuius uiscera patefacta sunt, eum, qui sanae cuiusque colorem partis ignoret, nescire quid integrum, quid corruptum sit;\n\t\t\t\t\t\t ita ne succurrere quidem posse corruptis. Aptiusque extrinsecus inponi remedia conpertis interiorum et sedibus et figuris cognitaque eorum magnitudine; similesque omnia, quae posita  sunt, rationes habere. Neque esse crudele, sicut plerique proponunt, hominum nocentium et horum quoque paucorum suppliciis remedia populis innocentibus saeculorum omnium quaeri. Contra ii, qui se ENPIRICOS ab experientia nominant, euidentes quidem causas ut necessarias amplectuntur: obscurarum uero causarum et naturalium actionum quaestionem ideo superuacuam esse contendunt, quoniam non conprehensibilis natura sit.\n\t\t\t\t\t\t Non posse uero conprehendi patere ex eorum, qui de his disputarunt, discordia, cum de ista re neque inter sapientiae professores, neque inter ipsos medicos conueniat. Cur enim potius aliquis Hippocrati credat quam Herophilo? \n\t\t\t\t\t\tcur huic potius quam Asclepiadi?\n\t\t\t\t\t\t Si rationes sequi uelit, omnium posse uideri non inprobabiles; si curationes, ab omnibus his aegros perductos esse ad sanitatem. Ita neque disputationi neque auctoritati cuiusquam fidem derogari oportuisse. Etiam sapientiae studiosos maximos medicos esse, si ratiocinatio hoc faceret: nunc illis uerba superesse, deesse medendi scientiam.\n\t\t\t\t\t\t Differre quoque pro natura locorum genera medicinae, et aliud opus esse Romae, aliud in Aegypto, aliud in Gallia. Quod si morbos haec [causae] facerent, quae ubique eadem essent, eadem remedia quoque ubique esse debuisse. Saepe etiam causas apparere, ut puta lippitudinis, uulneris, neque ex his patere medicinam.\n\t\t\t\t\t\t Quod si scientiam hanc non subiciat euidens causa, multo minus eam posse subicere, quae in dubio est. Cum igitur illa incerta, inconprehensibilis sit, a certis potius et exploratis petendum esse praesidium, id est is, quae experientia in ipsis curationibus docuerit, sicut in ceteris omnibus artibus.\n\t\t\t\t\t\t Nam ne agricolam quidem aut gubernatorem disputatione sed usu fieri. Ac nihil istas cogitationes ad medicinam pertinere eo quoque disci, quod qui diuersa de his senserint, ad eandem tamen sanitatem homines perduxerint: id enim fecisse, quia non ab obscuris causis neque a naturalibus actionibus, quae apud eos diuersae erant, sed ab experimentis, prout cuique responderant, medendi uias traxerint.\n\t\t\t\t\t\t Ne inter initia quidem ab istis quaestionibus deductam esse medicinam, sed ab experimentis: aegrorum enim, qui sine medicis erant, alios propter auiditatem primis diebus protinus cibum adsumpsisse, alios propter fastidium abstinuisse; leuatumque magis eorum morbum esse, qui abstinuerant.\n\t\t\t\t\t\t Itemque alios in ipsa febre aliquid edisse, alios paulo ante eam, alios post remissionem eius; optime deinde iis cessisse, qui post finem febris id fecernt; eademque ratione alios inter principia protinus usos esse cibo pleniore, alios exiguo; grauioresque eos factos, qui se implerant.\n\t\t\t\t\t\t Haec similiaque  \n\t\t\t\t\t\tcum cottidie inciderent, diligentes homines notasse quae plerumque melius responderent; deinde aegrotantibus ea praecipere coepisse. Sic medicinam ortam, subinde aliorum salute, aliorum interitu perniciosa discernentem a salutaribus.\n\t\t\t\t\t\t Repertis deinde iam remediis, homines de rationibus eorum disserere coepisse; nec post rationem medicinam esse inuentam, sed post inuentam medicinam rationem esse quaesitam. Requirere etiam s, ratio idem doceat quod experientia an aliud: si idem, superuacuam esse; si aliud, etiam contrariam. Primo tamen remedia exploranda summa cura fuisse; nunc uero iam explorata esse; neque aut noua genera morborum reperiri, aut nouam desiderari medicinam.\n\t\t\t\t\t\t Quod si iam incidat mali genus aliquod ignotum, non ideo tamen fore medico de rebus cogitandum obscuris, sed eum protinus uisurum cui morbo id proximum sit, temptaturumque remedia similia illis, quae uicino malo saepe succurrerint, et per eius similitudines opem reperturum.\n\t\t\t\t\t\t Neque enim se dicere medicum consilio non egere et inrationale animal hanc artem posse praestare; sed has latentium rerum coniecturas ad rem non pertinere, quia non intersit, quid morbum faciat, sed quid tollat; neque ad rem pertineat, quomodo, sed quid optime digeratur, siue hac de causa concoctio incidat siue illa, et siue concoctio sit illa siue tantum digestio.\n\t\t\t\t\t\t Neque quaerendum esse quomodo spiremus, sed quid grauem et tardum spiritum expediat; neque quid uenas moueat, sed quid quaeque motus genera significent. Haec autem cognosci experimentis. Et in omnibus eiusmodi cogitationibus  utramque partem disseri posse; itaque ingenium et facundiam uincere, morbos autem non eloquentia sed remediis curari. Quae si quis elinguis usu discreta bene norit, hunc aliquanto maiorem medicum futurum, quam si sine usu linguam suam excoluerit. Atque ea quidem, de quibus est dictum, superuacua esse tantummodo: id uero, quod restat, etiam crudele, uiuorum hominum aluum atque praecordia incidi, et salutis humanae praesidem artem non solum pestem alicui, sed hanc etiam atrocissimam inferre; cum praesertim ex his, quae tanta violentia quaerantur, alia non possint omnino cognosci, alia possint etiam sine scelere.\n\t\t\t\t\t\t Nam colorem, luorem, mollitiem, duritiem, similiaque omnia non esse talia inciso corpore, qualia integro fuerint, quia, cum corpor inuiolata sint, haec tamen metu,  \n\t\t\t\t\t\tdolore, inedia, cruditate, lassitudine, mille aliis mediocribus adfectibus saepe mutentur; multo magis ueri simile esse interiora, quibus maior mollities, lux ipsa noua sit, sub grauissimis uulneribus et ipsa trucidatione mutari.\n\t\t\t\t\t\t Neque quicquam esse stultius, quam quale quidque uiuo homine est, tale existimare esse moriente, immo iam mortuo. Nam uterum quidem, qui minus ad rem pertineat, spirante homine posse diduci: simul atque uero ferrum ad praecordia accessit et discissum transuersum saeptum est, quod membrana quaedam  \n\t\t\t\t\t\tsuperiores partes ab inferioribus ducit ( Graeci uocant), hominem animam protinus amittere: ita mortui demum praecordia et uiscus omne in conspectum latrocinantis medici dari ut \n\t\t\t\t\t\tnecesse est tale, quale mortui sit, non quale uiui fuit.\n\t\t\t\t\t\t Itaque consequi medicum, ut hominem crudeliter iugulet, non ut sciat, qualia uiui uiscera habeamus. Si quid tamen sit, quod adhuc spirante homine conspectu subiciatur, id saepe casum offerre curantibus. Interdum enim gladiatorem in harena uel militem in acie uel uiatorem a latronibus exceptum sic uulnerari, ut eius interior aliqua pars aperiatur, et in alio alia; ita sedem, positum, ordinem, figuram, similiaque alia cognoscere prudentem medicum, non caedem sed sanitatem molientem, idque per misericordiam discere, quod alii dira crudelitate cognorint.\n\t\t\t\t\t\t Ob haec ne mortuorum quidem lacerationem necessariam esse (quae etsi non crudelis, tamen foeda sit), cum aliter pleraque in mortuis se habeant; quantum uero in uiuis cognosci potest, ipsa curatio ostendat. Cum haec per multa uolumina perque magnas contentionis [disputationes] a medicis saepe tractata sint atque tractentur, subiciendum est, quae proxima uero uideri possint. Ea neque addicta alterutri opinioni sunt, neque ab utraque nimium abhorrentia,  media quodammodo inter diuersas sententias; quod in plurimis contentionibus deprehendere licet sine ambitione uerum scrutantibus: ut in hac ipsa re.\n\t\t\t\t\t\t Nam quae demum causae uel secundam ualetudinem praestent, uel morbos excitent, quo modo spiritus aut cibus uel trahatur uel digeratur, ne sapientiae quidem professores scientia \n\t\t\t\t\t\t\n\t\t\t\t\t\tconprehendunt, sed coniectura persecuntur. Cuius autem rei non est certa notitia, eius opinio certum reperire remedium non potest.\n\t\t\t\t\t\t Verumque est ad ipsam curandi rationem nihil plus conferre quam experientiam. Quamquam igitur multa sint ad ipsas artes proprie non pertinentia, tamen eas adiuuant excitando artificis ingenium: itaque ista quoque naturae rerum contemplatio, quamuis non faciat medicum, aptiorem tamen medicinae reddit perfectumque. Veri simile est et Hippocraten et Erasistratum, et quicumque alii non contenti [sint] \n\t\t\t\t\t\tfebres et ulcera agitare rerum quoque naturam aliqua parte scrutati sunt, non ideo quidem medicos fuisse, uerum id quoque maiores medicos extitisse.\n\t\t\t\t\t\t Ratione uero opus est ipsi medicinae, etsi non inter obscuras causas neque inter naturales actiones, tamen saepe * * : est enim haec ars coniecturalis. Neque respondet ei plerumque non solum coniectura sed etiam experientia et interdum non febris, non cibus, non somnus subsequitur, sicut adsueuit.\n\t\t\t\t\t\t Rarius sed aliquando morbus quoque ipse nouus est: quem non incidere manifeste falsum est, cum aetate nostra * * * quae ex naturalibus partibus carne prolapsa et arente intra paucas horas exspirauerit, sic ut nobilissimi medici neque genus mali neque remedium inuenerint.\n\t\t\t\t\t\t Quos ego nihil temptasse iudico, quia nemo in splendida persona periclitari coniectura sua uoluerit, ne occidisse, nisi seruasset, uideretur: ueri tamen simile est potuisse aliquid cogitare, detracta tali uerecundia, et fortasse responsurum fuisse id, quod aliquis esset expertus.\n\t\t\t\t\t\t Ad quod medicinae genus neque semper similitudo aliquid confert, et si quando confert, tamen id ipsum rationale est, inter similia genera et morborum et remediorum cogitare, quo potissimum medicamento sit utendum. Cum igitur talis res incidit, medicus aliquid oportet inueniat, quod non utique fortasse sed saepius tamen etiam respondeat.\n\t\t\t\t\t\t Petet autem nouum quodque consilium non ab rebus latentibus (istae enim dubiae et incertae sunt), sed ab iis, quae explorari possunt, id est euidentibus causis. Interest  \n\t\t\t\t\t\tenim fatigatio morbum an sitis, an frigus an calor, an uigilia an fames fecerit, an cibi uinique abundantia, an intemperantia libidinis.\n\t\t\t\t\t\t Neque ignorare hunc oportet, quae sit aegri natura, umidum magis an magis siccum corpus eius sit, ualidi nerui an infirmi, frequens aduersa ualetudo an rara, eaque, cum est, uehemens esse soleat an leuis, breuis an longa; quod is uitae genus sit secutus, laboriosum an quietum, cum luxu an cum frugalitate: ex his enim similibusque saepe curandi noua ratio ducenda est. Quamuis ne haec quidem sic praeteriri debent, quasi nullam controuersiam recipiant. Nam et Erasistratus non ex illis  fieri morbos dixit, quoniam et alii et idem alias post istas non febricitarent; et quidam medici saeculi nostri sub auctore, ut ipsi uideri uolunt, Themisone contendunt nullius causae notitiam quicquam ad curationes pertinere; satisque esse quaedam communia morborum intueri.\n\t\t\t\t\t\t Siquidem horum tria genera esse, unum adstrictum, alterum fluens, tertium mixtum. Nam modo parum excernere aegros, modo nimium, modo alia parte parum, alia nimium: haec autem genera morborum modo acuta esse, modo longa, et modo increscere, modo consistere, modo minui.\n\t\t\t\t\t\t Cognito igitur eo, quod ex his est, si corpus adstrictum est, digerendum esse; si profluuio laborat, continendum; si mixtum uitium habet, occurrendum subinde uehementiori malo. Et aliter acutis morbis medendum, aliter uetustis, aliter increscentibus, aliter subsistentibus, aliter iam ad sanitatem inclinatis.\n\t\t\t\t\t\t Horum obseruationem medicinam esse; quam ita finiunt, ut quasi uiam quandam quam  nominant, eorumque, quae in morbis communia sunt, contemplatricem esse contendant. Ac neque rationalibus se neque experimenta tantum spectantibus adnumerari uolunt, cum ab illis eo nomine dissentiant, quod in coniectura rerum latentium nolunt esse medicinam; ab his eo, quod parum artis esse in obseruatione experimentorum credunt. Quod ad Erasistratum pertinet, primum ipsa euidentia eius opinioni repugnat * * quia raro nisi post horum aliquid morbus uenit;  \n\t\t\t\t\t\tdeinde non sequitur, ut, quod alium non adficit aut eundem alias, id ne alteri quidem aut eidem tempore alio noceat. Possunt enim quaedam subesse corpori uel ex infirmitate eius uel ex aliquo adfectu, quae uel in alio non sunt, uel in hoc alias non fuerunt eaque per se non tanta, u concitent morbum, tamen obnoxium magis aliis iniuriis corpus efficint.\n\t\t\t\t\t\t Quod si contemplationem rerum naturae, quam temere medici  sibi uindicant, satis conprehendisset, etiam illud scisset, nihil omnino ob unam causam fieri, sed id pro causa adprehendi, quod contulisse plurimum uidetur. Potest autem id, dum solum est, non mouere, quod iunctum aliis maxime moueat.\n\t\t\t\t\t\t Accedit ad haec, quod ne ipse quidem Erasistratus, qui transfuso in arterias sanguine febrem fieri dicit idque nimis repleto corpore incidere, repperit, cur ex duobus aeque repletis alter in morbum incideret, alter omni periculo uacaret; quod cotidie fieri apparet.\n\t\t\t\t\t\t Ex quo disci potest, ut uera sit illa transfusio, tamen illam non per se, cum plenum corpus est, fieri, sed cum horum aliquid accesserit. Themisonis uero aemuli, si perpetua quae promittunt habent, magis etiam quam ulli rationales sunt. Neque enim, si quis non omnia tenet, quae rationalis alius probat, protinus alio [nouo] nomine artis indiget, si modo, (quod primum est,) non memoriae soli sed rationi quoque insistit.\n\t\t\t\t\t\t Si, uero quod propius est, uix ulla perpetua praecepta medicinalis ars recipit, idem sunt quod ii, quos experimenta sola sustinent; eo magis quoniam, conpresserit aliquem morbus an fuderit, quilibet etiam inperitissimus uidet: quid autem conpressum corpus resoluat, quid solutum teneat, si a ratione tractum est, rationalis est medicus; si,  ei, qui se rationalem negat, confiteri necesse est, ab experientia, empericus.\n\t\t\t\t\t\t Ita apud eum morbi cognitio extra artem, medicina intra usum est; neque adiectum quicquam empericorum professioni, sed demptum est, quoniam illi multa circumspiciunt, hi tantum facillima, et non plus quam uulgaria.\n\t\t\t\t\t\t Nam et ii, qui pecoribus ac iumentis medentur, cum propria cuiusque ex mutis animalibus nosse non \n\t\t\t\t\t\t\n\t\t\t\t\t\tpossint, communibus tantummodo insistunt; et exterae gentes, cum suptilem medicinae rationem non nouerint, communia tantum uident; et qui ampla ualetudinaria nutriunt, quia singulis summa cura consulere non sustinent, ad communia ista confugiunt.\n\t\t\t\t\t\t Neque Hercules istud antiqui medici nescierunt, sed his contenti non fuerunt. Ergo etiam uetustissimus auctor Hippocrates dixit mederi oportere et communia  propria intuentem. Ac ne isti quidem ipsi intra suam professionem consistere ullo modo possunt: siquidem et conpressorum et fluentium morborum genera diuersa sunt; faciliusque id in iis, quae fluunt, inspici potest.\n\t\t\t\t\t\t Aliud est enim sanguinem, aliud bilem, aliud cibum uomere; aliud deiectionibus, aliud torminibus laborare; aliud sudore digeri, aliud tabe consumi. Atque in partes quoque umor erumpit, ut oculos aurisque; quo periculo nullum humanum membrum uacat. Nihil autem horum sic ut aliud curatur.\n\t\t\t\t\t\t Ita protinus in his a communi fluentis morbi contemplatione ad propriam medicin descendit. Atque in hac quoque rursus alia proprietatis notitia saepe necessaria est; quia non eadem omnibus etiam in similibus casibus opitulantur: siquidem certae qum res sunt, quae in pluribus uentrem aut adstringunt aut resoluunt. Inueniuntur tamen, in quibus aliter atque in ceteris idem eueniat: in his ergo communium inspectio contraria est, propriorum tantum salutaris.\n\t\t\t\t\t\t Et causae quoque aestimatio saepe morbum soluit. Ergo etiam ingeniosissimus saeculi nostri medicus, quem nuper uidimus, Cassius febricitanti cuidam et magna siti adfecto, cum post ebrietatem eum premi coepisse cognosset, aquam frigidam ingessit; qua ille pota cum uini uim miscendo fregisset, protinus febrem somno et sudore discussit.\n\t\t\t\t\t\t Quod auxilium medicus opportune prouidit non ex eo, quod aut adstrictum corpus erat aut fluebat, sed ex ea causa, quae ante praecesserat. Estque etiam proprium aliquid et loci et temporis istis quoque auctoribus: qui, cum disputant, quemadmodum sanis hominibus agendum sit, praecipiunt, ut grauibus aut locis aut temporibus magis uitetur frigus, aestus, satietas, labor, libido; magisque ut conquiescat isdem locis aut temporibus, si quis grauitatem corporis sensit, ac neque uomitu stomachum neque purgatione aluum sollicitet.\n\t\t\t\t\t\t Quae uera quidem sunt; a communibus tamen ad quaedam propria descendunt, nisi persuadere nobis uolunt sanis quidem considerandum esse, quod caelum, quod tempus  \n\t\t\t\t\t\tanni sit, aegris uero non esse; quibus tanto magis omnis obseruatio necessaria est, quanto magis obnoxia offensis infirmitas est. Qui \n\t\t\t\t\t\tetiam morborum in isdem hominibus aliae atque aliae proprietates sunt; et qui secundis aliquando frustra curatus est, contrariis saepe restituitur.\n\t\t\t\t\t\t Plurimaque in dando cibo discrimina reperiuntur, ex quibus contentus uno ero. Nam famem facilius adulescens quam puer, facilius in denso caelo quam in tenui, facilius hieme quam aestate, facilius uno cibo quam prandio quoque adsuetus, facilius inexercitatus quam exercitatus homo sustinet:\n\t\t\t\t\t\t saepe autem in eo magis necessaria cibi festinatio est, qui minus inediam tolerat. Ob quae conicio eum, qui propria non nouit, communia tantum debere intueri; eumque, qui nosse proprietates potest, non illas quidem oportere neglegere, sed his quoque insistere; ideoque, cum par scientia sit, utiliorem tamen medicum esse amicum quam extraneum. Igitur, ut ad propositum meum redeam, rationalem quidem puto medicinam esse debere, instrui uero ab euidentibus causis, obscuris omnibus non ab cogitatione artificis sed ab ipsa arte reiectis. Incidere autem uiuorum corpora et crudele et superuacuum est, mortuorum discentibus necessarium: nam positum et ordinem nosse debent, quae cadauer melius quam uiuus et uulneratus homo repraesenta[n]t.\n\t\t\t\t\t\t Sed et cetera, quae modo in uiuis cognosci possunt, in ipsis curationibus uulneratorum paulo tardius sed aliquanto mitius usus ipse monstrabit. His propositis, primum dicam, quemadmodum sanos agere conueniat, tum ad ea transibo, quae ad morbos curationesque eorum pertinebunt. SANVS homo, qui et bene ualet et suae spontis est, nullis obligare se legibus debet, ac neque medico neque iatroalipta egere. Hunc oportet uarium habere uitae genus: modo ruri esse, modo in urbe, saepiusque in agro; nauigare, uenari, quiescere interdum, sed frequentius se exercere; siquidem ignauia corpus hebetat, labor firmat, illa maturam senectutem, hic longam adulescentiam reddit. Prodest etiam interdum balineo, interdum aquis frigidis uti; modo ungui, modo id ipsum neglegere; nullum genus cibi fugere, quo  \n\t\t\t\t\t\tpopulus utatur; interdum in conuictu esse, interdum ab eo se retrahere; modo plus iusto, modo non amplius adsumere; bis die potius quam semel cibum capere, et semper quam plurimum, dummodo hunc concoquat.\n\t\t\t\t\t\t Sed ut huius generis exercitationes cibique necessariae sunt, si athletici superuacui: nam et intermissus propter ciuiles aliquas necessitates ordo exercitationis corpus adfligit, et ea corpora, quae more eorum repleta sunt, celerrime et senescunt et aegrotant. Concubitus uero neque nimis concupiscendus, neque nimis pertimescendus est. Rarus corpus excitat, frequens soluit. Cum autem frequens non numero sit sed natura * * , ratione aetatis et corporis, scire licet eum non inutilem esse, quem corporis neque languor neque dolor sequitur.\n\t\t\t\t\t\t Idem interdiu peior est, noctu tutior, ita tamen, si neque illum cibus, neque hunc cum uigilia labor statim sequitur. Haec firmis seruanda sunt, cauendumque ne in secunda ualetudine aduersae praesidia consumantur. At INBECILLIS, quo in numero magna pars urbanorum omnesque paene cupidi litterarum sunt, obseruatio maior necessaria est, ut, quod uel corporis uel loci uel studii ratio detrahit, cura restituat.\n\t\t\t\t\t\t Ex his igitur qui bene concoxit, mane tuto surget; qui parum, quiescere debet, et si mane surgendi necessitas fuit, redormire; qui non concoxit, ex toto conquiescere ac neque labori se neque exercitationi neque negotiis credere. Qui crudum sine praecordiorum dolore ructat, is ex interuallo aquam frigidam bibere, et se nihilo minus continere. Habitare uero aedificio lucido, perflatum aestiuum, hibernum solem habente; cauere meridianum solem, matutinum et uespertinum frigus, itemque auras fluminum atque stagnorum; minimeque nubilo caelo soli aperienti se * * committere, ne modo frigus, modo calor moueat; quae res maxime grauedines destillationesque concitat. Magis uero grauibus locis ista seruanda sunt, in quibus etiam pestilentiam faciunt. Scire autem licet integrum corpus esse, quo die mane urina alba, dein rufa est: illud concoquere, hoc concoxisse significat. Vbi experrectus est aliquis, paulum intermittere; deinde, nisi hiemps est, \n\t\t\t\t\t\t\n\t\t\t\t\t\tfouere os multa aqua frigida debet;\n\t\t\t\t\t\t longis diebus meridiari potius ante cibum; si minus, pos eum. Per hiemem potissimum totis noctibus conquiescere; sin lucubrandum est, non post cibum id facere, sed post concoctionem. Quem interdiu uel domestica uel ciuilia officia tenuerunt, huic tempus aliquod seruandum curationi corporis sui est. Prima autem eius curatio exercitatio est, quae semper antecedere cibum debet, in eo, qui minus laborauit et bene concoxit, amplior; in eo, qui fatigatus est et minus concoxit, remissior. Commode uero exercent clara lectio, arma, pila, cursus, ambulatio, atque haec non utique plana commodior est, siquidem melius ascensus quoque et descensus cum quadam uarietate corpus moueat, nisi tamen id perquam inbecillum est: melior autem est sub diuo quam in porticu; melior, si caput patitur, in sole quam in umbra,  quam paries aut uiridia efficiunt, quam quae tecto subest; melior recta quam flexuosa.\n\t\t\t\t\t\t Exercitationis autem plerumque finis esse debet sudor aut certe lassitudo, quae citra fatigationem sit, idque ipsum modo minus, modo magis faciendum est. Ac ne his quidem athletarum exemplo uel certa esse lex uel inmodicus labor debet. Exercitationem recte sequitur modo unctio, uel in sole uel ad ignem; modo balineum, sed conclaui quam maxime et alto et lucido et spatioso. Ex his uero neutrum semper fieri oportet, sed saepius alterutrum pro corporis natura. Post haec paulum conquiescere opus est. Vbi ad cibum uentum est, numquam utilis est nimia satietas, saepe inutilis nimia abstinentia: si qua intemperantia subest, tutior est in potione quam in esca. Cibus a salsamentis, holeribus similibusque rebus melius incipit; tum caro adsumenda est, quae assa optima aut elixa est.\n\t\t\t\t\t\t Condita omnia duabus causis inutilia sunt, quoniam et plus propter dulcedinem adsumitur, et quod modo par est, tamen aegrius concoquitur. Secunda mensa bono stomacho nihil nocet, in inbecillo coacescit. Si quis itaque hoc parum ualet, palmulas pomaque et similia melius primo cibo adsumit. Post multas potiones, quae aliquantum sitim excesserunt, nihil edendum est, post satietatem nihil  \n\t\t\t\t\t\tagendum.\n\t\t\t\t\t\t Vbi expletus est aliquis, facilius concoquit, si, quicquid adsumpsit, potione aquae frigidae includit, tum paulisper inuigilat, deinde bene dormit. Si quis interdiu se inpleuit, post cibum neque frigori neque aestui neque labori se debet committere: neque enim tam facile haec inani corpore quam repleto nocent. Si quibus de causis futura inedia est, labor omnis uitandus est. Atque haec quidem paene perpetua sunt. Quasdam autem obseruationes desiderant  nouae res et corporum genera et sexus et aetates et tempora anni. Nam neque ex salubri loco in grauem, neque ex graui in salubrem transitus satis tutus est. Ex salubri in grauem prima hieme, ex graui in eum, qui salubris est, prima aestate transire melius est.\n\t\t\t\t\t\t Neque ex multa uero fame nimia satietas neque ex nimia satietate fames idonea est. Periclitaturque et qui semel et qui bis die cibum incontinenter contra consuetudinem adsumit. Item neque ex nimio labore subitum otium neque ex nimio otio subitus labor sine graui noxa est. Ergo cum quis mutare aliquid uolet, paulatim debebit adsuescere. Omnem etiam laborem facilius uel puer uel senex quam insuetus homo sustinet.\n\t\t\t\t\t\t Atque ideo quoque nimis otiosa uita utilis non est, quia potest incidere laboris necessitas. Si quando tamen insuetus aliquis laborauit, aut si multo plus quam solet etiam si qui adsueuit, huic ieiuno dormiendum est, multo magis etiam si os amarum est uel oculi caligant, aut uenter perturbatur: tum enim non dormiendum tantummodo ieiuno est, sed etiam * in posterum diem permanendum, nisi cito id quies sustulit. Quod si factum est, surgere oportet et lente paulum ambulare. At si somni necessitas non fuit, quia modice magis aliquis laborauit, tamen ingredi aliquid eodem modo debet.\n\t\t\t\t\t\t Communia deinde omnibus sunt post fatigationem cibum sumpturis: ubi paulum ambulauerunt, si balneum non est, calido loco uel in sole uel ad ignem ungui atque sudare; si est, ante omnia in tepidario sedere, deinde ubi paululum conquierunt, intrare et descendere in solium; tum multo oleo ungui \n\t\t\t\t\t\t\n\t\t\t\t\t\tleniterque perfricari, iterum in solium descendere, post haec os aqua calida, deinde frigida fouere. Balineum his feruens idoneum non est.\n\t\t\t\t\t\t Ergo si nimium alicui fatigato paene febris est, huic abunde est loco tepido demittere se inguinibus tenus in aquam calidam, cui paulum olei sit adiectum, deinde totum quidem corpus, maxime tamen eas partes, quae in aqua fuerunt, leuiter perfricare ex oleo, cui uinum et paulum contriti salis sit adiectum.\n\t\t\t\t\t\t Post haec omnibus fatigatis aptum est cibum sumere, eoque umido uti, aqua uel certe diluta potione esse contentos, maximeque ea, quae moueat urinam. Illud quoque nosse oportet, quod ex labore sudanti frigida potio perniciosissima est atque etiam, cum sudor se remisit, itinere fatigatis inutilis.\n\t\t\t\t\t\t A balineo quoque uenientibus Asclepiades inutilem eam iudicauit; quod in iis uerum est, quibus aluus facile nec tuto resoluitur quique facile inhorrescunt; perpetuum in omnibus non est, cum potius naturale sit potione aestuantem stomachum refrigerari, frigentem calefieri. Quod ita praecipio, ut tamen fatear, ne ex hac quidem causa sudanti adhuc frigidum bibendum esse.\n\t\t\t\t\t\t Solet etiam prodesse post uarium cibum frequentesque dilutas potiones uomitus, et postero die longa quies, deinde modica exercitatio. Si adsidua fatigatio urguet, in uicem modo aquam, modo uinum bibendum est, raro balineo utendum. Leuatque lassitudinem etiam laboris mutatio; eumque, quem nouum genus eiusdem laboris pressit, id quod in consuetudine est, reficit.\n\t\t\t\t\t\t Fatigato cotidianum cubile tutissimum est: lassat enim quod contra consuetudinem, seu molle seu durum est. Proprie quaedam ad eum pertinent, qui ambulando fatigatur. Hunc reficit in ipso quoque itinere frequens frictio, post iter primum sedile, deinde unctio; tum calida aqua in balineo magis superiores partes quam inferiores foueat.\n\t\t\t\t\t\t Si quis uero exustus in sole est, huic in balneum protinus eundum perfundendumque oleo corpus et caput; deinde in solium bene calidum descendendum est; tum multa aqua per caput infundenda, prius calida, deinde frigida. At ei, qui perfrixit, opus est in balineo primum inuoluto sedere, donec insudet;  \n\t\t\t\t\t\ttum ungui, deinde lauari; cibum modicum, deinde potiones meracas adsumere.\n\t\t\t\t\t\t Is uero, qui nauigauit et nausea pressus est, si multam bilem euomuit, uel abstinere a cibo debet uel paulum aliquid adsumere. Si pituitam acidam effudit, utique sumere cibum, sed adsueto leuiorem: si sine uomitu nausea fuerit, uel abstinere uel post cibum uomere.\n\t\t\t\t\t\t Qui uero toto die uel in uehiculo uel in spectaculis sedit, huic nihil currendum sed lente ambulandum est. Lenta quoque in balineo mora, dein cena exigua prodesse conserunt. Si quis in balineo aestuat, reficit hunc ore exceptum et in eo retentum acetum; si id non est, eodem modo frigida aqua sumpta. Ante omnia autem norit quisque naturam sui corporis, quoniam alii graciles, alii obessi sunt, alii calidi, alii frigidiores, alii umidi, alii sicci; alios adstricta, alios resoluta aluus exercet. Raro quisquam non aliquam partem corporis inbecillam habet.\n\t\t\t\t\t\t Tenuis uero homo inplere se debet, plenus extenuare; calidus refrigerare, frigidus calefacere; madens siccare, siccus madefacere; itemque aluum firmare is, cui fusa, soluere is, cui adstricta est: succurrendumque semper parti maxime laboranti est. Implet autem corpus modica exercitatio, frequentior quies, unctio et, si post prandium est, balineum; contracta aluus, modicum frigus hieme, somnus et plenus et non nimis longus, molle cubile, animi securitas, adsumpta per cibos et potiones maxime dulcia et pinguia; cibus et frequentior et quantus plenissimus potest concoqui.\n\t\t\t\t\t\t Extenuat corpus aqua calida, si quis in ea descendit, magisque si salsa est; ieiuno balineum, inurens sol ut omnis calor, cura, uigilia; somnus nimium uel breuis uel longus, per aestatem durum cubile; cursus, multa \n\t\t\t\t\t\t\n\t\t\t\t\t\tambulatio, omnisque uehemens exercitatio; uomitus, deiectio, acidae res et austerae; et semel die adsumptae epulae; et uini non praefrigidi ieiuno potio in consuetudinem adducta. Cum uero inter extenuantia posuerim uomitum et deiectionem, de his quoque proprie quaedam dicenda sunt. eiectum esse ab Asclepiade uomitum in eo uolumine, quod DE TVENDA SANITATE composuit, uideo; neque reprehendo, si offensus eorum est consuetudine, qui cotidie eiciendo uorandi facultatem moliuntur. Paulo etiam longius processit; idem purgationes quoque eodem uolumine expulit: et sunt eae perniciosae, si nimis ualentibus medicamentis fiunt.\n\t\t\t\t\t\t Sed haec tamen summouenda esse non est perpetuum, quia corporum temporumque ratio potest ea facere necessaria, dum et modo et non nisi cum opus est adhibeantur. Ergo ille quoque ipse, si quid iam corruptum esset, expelli debere confessus est: ita non ex toto res condemnanda est. Sed esse eius etiam plures causae possunt; estque in ea quaedam paulo subtilior obseruatio adhibenda. Vomitus utilior est hieme quam aestate: nam tunc et pituitae plus et capitis grauitas maior subest. Inutilis est gracilibus et inbecillum stomachum habentibus: utilis plenis, biliosis omnibus, si uel nimium se replerunt, uel parum concoxerunt. Nam siue plus est quam quod concoqui possit, periclitari ne conrumpatur non oportet: siue[ro] corruptum est, nihil commodius est quam id, qua uia primum expelli potest, eicere.\n\t\t\t\t\t\t Itaque ubi amari ructus cum dolore et grauitate praecordiorum sunt, ad hunc protinus confugiendum est. Item prodest ei, cui pectus aestuat et frequens saliua uel nausea est, aut sonant aures, aut madent oculi, aut os amarum est; similiterque ei, qui uel caelum uel locum mutat; isque, quibus, si per plures dies non uomuerunt, dolor praecordia infestat.\n\t\t\t\t\t\t Neque ignoro inter haec praecipi quietem, quae non semper contingere potest agendi necessitatem habentibus, nec in omnibus idem facit.Itaque istud luxuriae causa fieri non oportere confiteor: interdum ualetudinis causa recte fieri experimentis credo cum eo tamen, ne quis, qui ualere et senescere uolet, hoc cottidianum habeat.  \n\t\t\t\t\t\t Qui uomere post cibum uolt, si ex facili facit, aquam tantum tepidam ante debet adsumere; si difficilius, aquae uel salis uel mellis paulum adicere. At qui mane uomiturus est, ante bibere mulsum uel hysopum, aut esse radiculam debet, deinde aquam tepidam, ut supra scriptum est, bibere. Cetera, quae antiqui medici praeceperunt, stomachum omnia infestant.\n\t\t\t\t\t\t Post uomitum, si stomachus infirmus est, paulum cibi, sed huius idonei, gustandum, et aquae frigidae cyathi tres bibendi sunt, nisi tamen fauces uomitus exasperarint. Qui uomuit, si mane id fecit, ambulare debet, tum ungi, dein cenare; si post cenam, postero die lauari et in balneo sudare.\n\t\t\t\t\t\t Inde proximus cibus mediocris utilior est isque esse debet cum pane hesterno, uino austero meraco et carne assa cibisque omnibus quam siccissimis. Qui uomere bis in mense uult, melius consulet, si biduo continuarit, quam si post quintum decimum diem uomuerit, nisi haec mora grauitatem pectori faciet. Deiectio autem medicamento quoque petenda est, ubi uenter suppressus parum reddit, ex eoque inflationes, caligines, capitis dolores, aliaque superioris partis mala increscunt. Quid enim inter haec adiuuare possunt quies et inedia * * * , quae per illas maxime eueniunt? Qui deicere uolet, primum cibis uinisque utetur is, qui hoc praestant; dein, si parum illa proficient, aloen sumat.\n\t\t\t\t\t\t Sed purgationes quoque, ut interdum necessariae sunt, sic, ubi frequentes sunt, periculum adferunt: adsuescit enim non ali corpus, cum omnibus morbis obnoxia maxime infirmitas sit. Calefacit autem unctio, aqua salsa, magisque si calida est, omnia salsa, amara, carnosa; si post cibum est, balneum, uinum austerum. Refrigerant in ieiunio et balneum et somnus, nisi nimis longus est, omnia acida, aqua  frigidissima, oleum, si aqua miscetur. Vmidum autem corpus efficit labor maior quam ex consuetudine, frequens balineum, cibus plenior, multa potio, post hanc ambulatio et uigilia; per se quoque ambulatio multa et matutina et uehemens, \n\t\t\t\t\t\t\n\t\t\t\t\t\texercitationi non protinus cibus adiectus; ea genera escae, quae ueniunt ex locis frigidis et pluuiis et inriguis.\n\t\t\t\t\t\t Contra siccat modica exercitatio, fames, unctio sine aqua, calor, sol modicus, frigida aqua, cibus exercitationi statim subiectus, et is ipse ex siccis et aestuosis locis ueniens. Aluum adstringit labor, sedile, creta figularis corpori inlita, cibus inminutus, et is ipse semel die adsumptus ab eo, qui bis solet; exigua potio neque adhibita, nisi cum cibi quis, quantum adsumpturus est, cepit, post cibum quies.\n\t\t\t\t\t\t Contra soluit aucta ambulatio atque esca po, motus, qui post cibum est, subinde potiones cibo inmixtae. Illud quoque scire oportet, quod uentrem uomitus solutum conprimit, compressum soluit; itemque conprimit is uomitus, qui statim post cibum est, soluit is, qui tarde superuenit. Quod ad aetates uero pertinet, inediam facillime sustinent mediae aetates, minus iuuenes, minime pueri et senectute confecti. Quo minus fert facile quisque, eo saepius debet cibum adsumere, maximeque eo eget, qui increscit. Calida lauatio et pueris et senibus apta est. Vinum dilutius pueris, senibus meracius: neutri aetati, quae inflationes mouent.\n\t\t\t\t\t\t Iuuenum minus quae adsumant et quomodo curentur, interest. Quibus iuuenibus fluxit aluus, plerumque in senectute contrahitur: quibus in adulescentia fuit adstricta, saepe in senectute soluitur. Melior est autem in iuuene fusior, in sene adstrictior. Tempus quoque anni considerare oportet. Hieme plus esse conuenit, minus sed meracius bibere; multo pane uti, carne potius elixa, modice holeribus; semel  cibum capere, nisi si nimis uenter adstrictus est. Si prandet aliquis, utilius est exiguum aliquid, et ipsum  \n\t\t\t\t\t\tsiccum sine carne, sine potione sumere. Eo tempore anni calidis omnibus potius utendum est uel calorem mouentibus. Venus tum non aeque perniciosa est.\n\t\t\t\t\t\t At uere paulum cibo demendum, adiciendum potioni, sed dilutius tamen bibendum est; magis carne utendum, magis holeribus; transeundum paulatim ad assa ab elixis. Venus eo tempore anni tutissima est.\n\t\t\t\t\t\t Aestate uero et potione et cibo saepius corpus eget; ideo prandere quoque commodum est. Ei tempori aptissima sunt et caro et holus, potio quam dilutissima, ut et sitim tollat nec corpus incendat; frigida lauatio, caro assa, frigidi cibi uel qui refrigerent. Vt saepius autem cibo utendum, sic exiguo est.\n\t\t\t\t\t\t Per autumnum propter caeli uarietatem periculum maximum est. Itaque neque sine ueste neque sine calciamentis prodire oportet, praecipueque diebus frigidioribus, neque sub diuo nocte dormire, aut certe bene operiri. Cibo uero iam paulo pleniore uti licet, minus sed meracius bibere.\n\t\t\t\t\t\t Poma nocere quidam putant, quae inmodice toto die plerumque sic adsumuntur, ne quid ex densiore cibo remittatur. Ita non haec sed consummatio omnium nocet; ex quibus in nullo tamen minus quam in his noxae est. Sed his uti non saepius quam alio cibo conuenit.\n\t\t\t\t\t\t Denique aliquid densiori cibo, cum hic accedit, necessarium est demi. Neque aestate uero neque autumno utilis uenus est, tolerabilior tamen per autumnum: aestate in totum, si fieri potest, abstinendum est. Proximum est, ut de iis dicam, qui PARTES aliquas corporis inbecillas habent. Cui caput infirmum est, is si bene concoxit, leniter fricare id mane manibus suis debet; numquam id, si fieri potest, ueste uelare; ad cutem tonderi. Vtileque lunam uitare, maximeque ante ipsum lunae solisque concursum; sed nusquam post cibum * * .\n\t\t\t\t\t\t Si cui capilli sunt, cottidie pectere, multum ambulare, sed, si licet, neque sub tecto neque in sole; ubique autem uitare solis ardorem, maximeque post cibum et uinum; potius ungui quam lauari, numquam ad flammam ungui, interdum ad prunam. Si in balineum uenit, sub ueste primum paulum in tepidario insudare, ibi ungui; tum \n\t\t\t\t\t\t\n\t\t\t\t\t\ttransire in caldarium; ubi sudauit, in solium non descendere, sed multa calida aqua per caput se totum perfundere, tum tepida, deinde frigida. diutiusque ea caput quam ceteras partes perfundere; deinde id aliquamdiu perfricare, nouissime detergere et unguere.\n\t\t\t\t\t\t Capiti nihil aeque prodest  aqua frigida: itaque is, cui hoc infirmum est, per aestatem id bene largo canali cotidie debet aliquamdiu subicere. Semper autem, etiamsi sine balineo unctus est neque totum corpus refrigerare sustinet, caput tamen aqua frigida perfundere: sed cum ceteras partes adtingi nolit, demittere id, ne ad ceruices aqua descendat; eamque, ne quid oculis aliisue partibus noceat, defluentem subinde manibus [ad os] regere.\n\t\t\t\t\t\t Huic modicus cibus necessarius est, quem facile concoquat; isque, si ieiuno caput laeditur, adsumendus etiam medio die est; si non laeditur, semel potius. Bibere huic adsidue uinum dilutum leue quam aquam magis expedit, ut, cum caput grauius esse coeperit, sit quo confugiat.\n\t\t\t\t\t\t Eique ex toto neque uinum neque aqua semper utilia sunt: medicamentum utrumque est, cum in uicem adsumitur. Scribere, legere, uoce contendere huic opus non est, utique post cenam; post quam ne cogitatio quidem ei satis tuta est; maxime tamen uomitus alienus est. Neque uero iis solis, quos capitis inbecillitas torquet, usus aquae frigidae prodest, sed iis etiam, quos adsiduae lippitudines, grauidines, destillationes tonsillaeque male habent. His autem non caput tantum cottidie perfundendum est, sed os quoque multa frigida aqua fouendum est; praecipueque omnibus, quibus hoc utile auxilium est, eo utendum est, ubi grauius caelum austri reddiderunt.\n\t\t\t\t\t\t Cumque omnibus inutilis sit post cibum aut contentio aut agitatio animi, tum iis praecipue, qui uel capitis uel arteriae dolores habere consuerunt, uel quoslibet alios oris adfectus. Vitari etiam grauedines destillationesque possunt, si quam minime qui his oportunus est loca aquasque mutet; si caput in sole protegit, ne incendatur, neu subito ex repentino nubilo frigus id moueat; si post concoctionem ieiunus caput radit; si post cibum neque legit neque scribit. Quem uero frequenter cita aluus exercet, huic opus est pila similibusque superiores partes exercere; dum ieiunus est, ambulare; uitare solem, continua balinea; ungi citra sudorem; non uti cibis uariis, minimeque iurulentis, aut leguminibus holeribusque, iisque, quae celeriter descendunt; omnia denique fugere, quae tarde concocuntur.\n\t\t\t\t\t\t Venatio durique pisces et ex domesticis animalibus assa caro maxime iuuant. Numquam uinum salsum bibere expedit, ne tenue quidem aut dulce, sed austerum et plenius, neque id ipsum peruetus. Si mulso uti uolet, id ex decocto melle faciendum est. Si frigidae potiones uentrem eius non turbant, his utendum potissimum est. Si quid offensae in cena sensit, uomere debet, idque postero quoque die facere; tertio modici ponderis panem ex uino esse, adiecta uua ex olla uel ex defruto similibusque aliis; deinde ad consuetudinem redire. Semper autem post cibum conquiescere, ac neque intendere animum, neque ambulatione quamuis leui dimoueri. At si laxius intestinum dolere consueuit, quod colum nominant, cum id nihil nisi genus inflationis sit, id agendum est, ut concoquat aliquis; ut lectione aliisque generibus exerceatur; utatur balineo calido, cibis quoque et potionibus calidis, denique omni modo frigus uitet, item dulcia omnia leguminaque et quicquid inflare consueuit. Si quis uero stomacho laborat, legere clare debet et post lectionem ambulare; tum pila et armis alioue quo genere, quo superior pars mouetur, exerceri; non aquam sed uinum calidum bibere ieiunus; cibum bis die adsumere, sic tamen ut facile concoquat; uti uino tenui et austero, et si post cibum, frigidis potius potionibus.\n\t\t\t\t\t\t Stomachum autem infirmum indicant pallor, macies, praecordiorum dolor, nausea, et nolentium uomitus, ieiuno dolor capitis; quae in quo non sunt, is firmi stomachi est. Neque credendum utique nostris est, qui cum in aduersa ualetudine uinum aut frigidam aquam concupiuerunt, deliciarum patrocinium in accusatione[m] non merentis stomachi habent.\n\t\t\t\t\t\t At qui tarde concocunt, et quorum ideo praecordia inflantur, quiue propter ardorem aliquem noctu sitire consuerunt, ante quam conquiescant duos tresue cyathos per tenuem fistulam bibant. Prodest etiam aduersus tardam concoctionem clare legere, deinde ambulare,  \n\t\t\t\t\t\ttum uel ungui uel lauari; adsidue uinum frigidum bibere, et post cibum magnam potionem, sed, ut supra dixi, per siphonem; deinde omnes potiones aqua frigida includere.\n\t\t\t\t\t\t Cui uero cibus acescit, is ante eum bibere aquam egelidam debet et uomere: at si cui ex hoc frequens deiectio incidit, quotiens aluus ei constiterit, frigida potione potissimum utatur. Si cui uero dolere nerui solent, quod in podagra cheragraue esse consueuit, huic, quantum fieri potest, exercendum id est, quod adfectum est, obiciendumque labori et frigori, nisi cum dolor increuit.\n\t\t\t\t\t\t Sub diuo quies optima est. Venus semper inimica est; concoctio, sicut in omnibus corporis adfectibus, necessaria: cruditas enim id maxime laedit, et quotiens offensum corpus est, uitiosa pars maxime sentit. Vt concoctio autem omnibus uitiis occurrit, sic rursus aliis frigus, aliis calor; quae sequi quisque pro habitu corporis sui debet. Frigus inimicum est seni, tenui, uulneri, praecordiis, intestinis, uesicae, auribus, coxis, scapulis, naturalibus, ossibus, dentibus, neruis, uuluae, cerebro.\n\t\t\t\t\t\t Idem summam cutem facit pallidam, aridam, duram, nigram; ex hoc horrores tremoresque nascuntur. At prodest iuuenibus et omnibus plenis; erectiorque mens est, et melius concoquitur, ubi frigus quidem est sed cauetur.\n\t\t\t\t\t\t Aqua uero frigida infusa, praeterquam capiti, etiam stomacho prodest, etiam articulis doloribusque, qui sunt sine ulceribus, item rubicundis nimis hominibus, si dolore uacant. Calor autem adiuuat omnia, quae frigus infestat, item lippientis, si nec dolor nec lacrimae sunt, neruos quoque, qui contrahuntur, praecipueque ea ulcera, quae ex frigore sunt. Idem corporis colorem bonum facit, urinam mouet.\n\t\t\t\t\t\t Si nimius est, corpus effeminat, neruos emollit, stomachum soluit. Minime uero frigus et calor tuta sunt, ubi subita insuetis sunt: nam frigus lateris dolores aliaque uitia, frigida aqua strumas excitat. Calor concoctionem prohibet, somnum aufert, sudorem digerit, obnoxium morbis pestilentibus corpus efficit. Est etiam obseruatio necessaria, qua quis in PESTILENTIA utatur adhuc integer, cum tamen securus esse  possit. Tum \n\t\t\t\t\t\t\n\t\t\t\t\t\tigitur oportet peregrinari, nauigare, ubi id non licet, gestari, ambulare sub diu ante aestum leniter eodemque modo ungui; et, ut supra conprensum est, uitare fatigationem, cruditatem, frigus, calorem, libidinem, multoque magis  continere, si qua grauitas in corpore est.\n\t\t\t\t\t\t Tum neque mane surgendum neque pedibus nudis ambulandum est, minime post cibum aut balineum; neque ieiuno neque cenato uomendum est, neque mouenda aluus; atque etiam, si per se mota est, conprimenda est.\n\t\t\t\t\t\t Abstinendum potius, si plenius corpus est, itemque uitandum balneum, sudor, somnus meridianus, utique si cibus quoque antecessit; qui tamen semel die tum commodius adsumitur, insuper etiam modicus, ne cruditatem moueat. Alternis diebus in uicem modo aqua modo uinum bibendum est. Quibus seruatis ex reliqua uictus consuetudine quam minimum mutari debet.\n\t\t\t\t\t\t Cum uero haec in omni pestilentia facienda sint, tum in ea maxime, quam austri excitarint. Atque etiam peregrinantibus eadem necessaria sunt, ubi graui tempore anni discesserunt ex suis sedibus, uel ubi in graues regiones uenerunt. Ac si cetera res aliqua prohibebit, utique retineri debebit a uino ad aquam, ab hac ad uinum qui supra positus est transitus. Instantis autem aduersae ualetudinis SIGNA conplura sunt. In quibus explicandis non dubitabo auctoritate antiquorum uirorum uti, maximeque Hippocratis, cum recentiores medici, quamuis quaedam in curationibus mutarint, tamen haec illos optime praesagisse fateantur.\n\t\t\t\t\t\t Sed antequam dico, quibus praecedentibus morborum timor subsit, non alienum uidetur exponere, quae tempora anni, quae tempestatum genera, quae partes aetatis, qualia corpora maxime tuta uel periculis oportuna sint, quod genus aduersae ualetudinis in quo timeri maxime possit, non quo non omni tempore, in omni tempestatum genere omnis aetatis, omnis habitus homines per omnia genera morborum et aegrotent et moriantur, sed quo minus * * * frequentius tamen quaedam eueniant, ideoque utile sit scire unumquemque, quid et quando maxime caueat. Igitur saluberrimum uer est, proxime deinde ab hoc hiemps; periculosior quam rior aestas, autumnus longe periculosissimus.\n\t\t\t\t\t\t Ex tempestatibus uero optimae aequales sunt, siue frigidae siue calidae; pessimae, quae maxime uariant; quo fit, ut autumnus plurimos opprimat. Nam fere meridianis temporibus calor, nocturnis atque matutinis simulque etiam uespertinis frigus est. Corpus ergo, et aestate  subinde meridianis caloribus relaxatum, subito frigore excipitur. Sed ut eo tempore id maxime fit, sic, quandocumque euenit, noxium est. Vbi aequalitas autem est, tamen saluberrimi sunt sereni dies;  \n\t\t\t\t\t\tmeliores pluuii quam tantum nebulosi nubiliue, optimique hieme qui omni uento uacant, aestate quibus fauonii perflant. Si genus aliud uentorum est, salubriores septentrionales quam subsolani uel austri sunt, sic tamen haec, ut interdum regionum sorte mutentur.\n\t\t\t\t\t\t Nam fere uentus ubique a mediterraneis regionibus ueniens salubris, a mari grauis est. Neque solum in bono tempestatium habitu certior ualetudo est, sed prior morbi quoque, si qui inciderunt, leuiores sunt  \n\t\t\t\t\t\tpromptius finiuntur. Pessimum aegro caelum est, quod aegrum fecit, adeo ut in id quoque genus, quod natura peius est, in hoc statu salubris mutatio sit. At aetas media tutissima est, quae neque iuuentae calore, neque senectutis frigore infestatur. Longis morbis senectus, acutis adulescentia magis patet. Corpus autem habilissimum quadratum est, neque gracile neque obesum. Nam longa statura, ut in iuuenta decora est, sic matura senectute conficitur, gracile corpus infirmum, obesum hebes est. Vere tamen maxime, quae cum umoris motu nouantur, in metu esse consuerunt. Ergo tum lippitudines, pustulae, profusio sanguinis, abscessus corporis, quae apostemata Graeci nominant, bilis atra, quam  appellant, insania, morbus comitialis, angina, grauedines, destillationes oriri solent. I quoque morbi, qui in articulis neruisque modo urguent modo quiescunt, tum maxime et inchoantur et repetunt. At aestas non quidem uacat plerisque his morbis, sed adicit febres uel continuas uel ardentis uel tertianas, uomitus, alui deiectiones, auricularum dolores, ulcera oris, cancros et in ceteris quidem partibus, sed maxime obscenis, et quicquid sudore hominem resoluit. Vix quicquam ex his in autumnum non incidit: sed oriuntur quoque eo tempore febres incertae, lienis dolor, aqua inter cutem, tabes, quam Graeci  nominant, urinae difficultas, quam  appellant, tenuioris intestini morbus quem ileon nominant, leuitas intestinorum, qui lienteria uocatur, coxae dolores, morbi comitiales.\n\t\t\t\t\t\t Idemque tempus et diutinis malis fatigatos, et ab aestate tantum proxima pressos interemit, et alios nouis morbis conficit; et quosdam longissimis inplicat, maximeque quartanis, quae per hiemem quoque exerceant. Nec aliud magis tempus pestilentiae patet, cuiuscumque ea generis est; quamuis uariis rationibus nocet. Hiemps autem capitis dolores, tussim et quicquid in faucibus in lateribus in uisceribus mali contrahitur, inritat. Ex tempestatibus aquilo tussim mouet, fauces exasperat, uentrem adstringit, urinam suprimit, horrores excitat, item dolores lateris et pectoris. Sanum tamen corpus spissat et mobilius atque expeditius reddit.\n\t\t\t\t\t\t Auster aures hebetat, sensum tardat, capitis dolores mouet, aluum soluit, totum corpus efficit hebes, umidum, languidum. Ceteri uenti, quo uel huic uel illi propiores sunt, eo magis uicinos his illisue affectus faciunt. Denique omnis calor iecur et lienem inflat, mentem hebetat; ut anima deficiat, ut sanguis prorumpat, efficit.\n\t\t\t\t\t\t Frigus modo neruorum distentionem, modo rigorem infert; illud spasmos, hoc tetanos Graece nominatur; nigritiem in ulceribus, horrores in febribus excitat. In siccitatibus acutae febres, lippitudines, tormina, urinae  \n\t\t\t\t\t\tdifficultas, articulorum dolores oriuntur; per imbres longae febres, alui deiectiones, angina, cancri, morbi comitiales, resolutio neruorum (paralysin Graeci nominant).\n\t\t\t\t\t\t Neque solum interest, quales dies sint, sed etiam, quales ante praecesserint. Si hiemps sicca septentrionales uentos habuit, uer autem austros et pluuias exhibet, fere subeunt lippitudines, tormina, febres, maximeque in mollioribus corporibus, ideoque praecipue in muliebribus.\n\t\t\t\t\t\t Si uero austri pluuiaeque hiemem occuparunt, uer autem frigidum et siccum est, grauidae quidem feminae, quibus tum adest partus, abortu periclitantur; eae uero, quae gignunt, inbecillos uixque uitales edunt. Ceteros lippitudo arida et, si seniores sunt, grauedines atque destillationes male habent.\n\t\t\t\t\t\t At si a prima hieme austri ad ultimum uer continuarint, laterum dolores et insania febricitantium, quam renesin appellant, celerrime rapiunt. Vbi uero calor a primo uere orsus aestatem quoque similem exhibet, necesse est multum sudorem in febribus subsequi. At si sicca aestas aquilones habuit, autumno uero imbres austrique sunt, tota hieme, quae proxima est, tussis, destillatio, raucitas, in quibusdam etiam tabes oritur.\n\t\t\t\t\t\t Sin autem autumnus quoque aeque siccus isdem aquilonibus perflatur, omnibus quidem mollioribus corporibus, inter quae muliebria esse proposui, secunda ualetudo contingit: durioribus uero instare possunt et aridae lippitudines, et febres partim acutae partim longae, et i morbi, qui ex tra bile nascuntur. Quod ad aetates uero pertinet, pueri proximique his uere optime ualent, et aestate prima tutissimi sunt, senes aestate et autumni prima parte, iuuenes hieme quique inter iuuentam senectutemque sunt. Inimicior senibus hiemps, aestas adulescentibus est.\n\t\t\t\t\t\t Tum si qua inbecillitas oritur, proximum est, ut infantes tenerosque adhuc pueros serpentia ulcera oris, quae  Graeci nominant, uomitus, nocturnae uigiliae, aurium umor, circa umbilicum inflationes exerceant. Propriae etiam dentientium gingiuarum exulcerationes, febriculae, interdum neruorum distentiones, alui deiectiones; maximeque caninis dentibus orientibus male habent; quae pericula plenissimi cuiusque sunt, et cui maxime uenter adstrictus est.\n\t\t\t\t\t\t At ubi aetas paulum processit, glandulae, et uertebrarum, quae in spina sunt, aliquae inclinationes, struma, uerrucarum quaedam genera dolentia ( Graeci appellant) et plura alia tubercula oriuntur. Incipiente uero iam pube, et ex isdem mult, et longae febres, sanguinis ex naribus cursus.\n\t\t\t\t\t\t Maximeque omnis pueritia, primum circa quadragesimum diem, deinde septimo mense, tum septimo anno, postea circa pubertatem periclitatur. Si qua etiam genera morborum in infantem inciderunt, ac neque pubertate neque primis coitibus neque in femina primis menstruis finita sunt, fere longa sunt: saepius tamen morbi pueriles, qui diutius manserunt, terminantur.\n\t\t\t\t\t\t\n\t\t\t\t\t\t\n\t\t\t\t\t\t\n\t\t\t\t\t\t\n\t\t\t\t\t\tAdulescentia morbis acutis item comitialibus tabique maxime obiecta est; fereque iuuenes sunt, qui sanguinem expuunt. Post hanc aetatem laterum et pulmonis dolores, lethargus, cholera, insania, sanguinis per quaedam uelut ora uenarum ( Graeci appellant) \n\t\t\t\t\t\tprofusio.\n\t\t\t\t\t\t In senectute spiritus et urinae difficultas, grauedo, articulorum et renum dolores, neruorum resolutiones, malus corporis habitus ( Graeci appellant), nocturnae uigiliae, uitia longiora aurium, oculorum, etiam narium, praecipueque soluta aluus, et quae secuntur hanc, tormina uel leuitas intestinorum ceteraque uentris fusi mala.\n\t\t\t\t\t\t Praeter haec graciles tabes, deiectiones, destillationes, item uiscerum et laterum dolores fatigant. Obesi plerumque acutis morbis et difficultate spirandi strangulantur, subitoque saepe moriuntur; quod in corpore tenuiore uix euenit. Ante aduersam autem ualetudinem, ut supra dixi, quaedam NOTAE oriuntur, quarum omnium commune est aliter se corpus habere atque consueuit, neque in peius tantum sed etiam in melius. Ergo si plenior aliquis et speciosior et coloratior factus est, suspecta habere bona sua debet; quae quia neque in eodem habitu subsistere neque ultra progredi possunt, fere retro quasi ruina quadam reuoluuntur.\n\t\t\t\t\t\t Peius tamen signum est, ubi aliquis contra consuetudinem emacuit et colorem decoremque amisit, quoniam in is, quae superant, et quod morbus demat; in is, quae desunt, non est quod ipsum morbum ferat. Praeter haec protinus timeri debet, si grauiora membra sunt, si crebra ulcera oriuntur, si corpus supra consuetudinem incaluit; si grauior somnus pressit, si tumultuosa somnia fuerunt, si saepius expergiscitur aliquis quam adsuevit, deinde iterum soporatur; si corpus dormientis circa partes aliquas contra consuetudinem insudat, maximeque si circa pectus, aut ceruices, aut crura uel genua uel coxas.\n\t\t\t\t\t\t Item si marcet animus, si loqui et moueri piget, si corpus torpet; si dolor praecordiorum est aut totius pectoris aut, qui in \n\t\t\t\t\t\t\n\t\t\t\t\t\tplurimis uenit, capitis; si saliuae plenum os est, si oculi cum dolore uertuntur, si tempora adstricta sunt, si membra inhorrescunt, si spiritus grauior est; si circa frontem intentae uenae mouentur, si frequentes oscitationes; si genua quasi fatigata sunt, totumue corpus lassitudinem sentit.\n\t\t\t\t\t\t Ex quibus saepe plura, numquam non aliqua febrem antecedunt. In primis tamen illud considerandum est, nu \n\t\t\t\t\t\tcui saepius horum aliquid eueniat neque ideo corporis ulla difficultas subsequatur. Sunt enim quaedam proprietates hominum, sine quarum notitia non facile quicquam in futurum praesagiri potest. Facile itaque securus est in is aliquis, quae saepe sine periculo euasit: ille sollicitari debet, cui haec noua sunt, aut qui ista numquam sine custodia sui tuta habuit. Vbi uero febris aliquem occupauit, scire licet non periclitari, si in latus aut dextrum aut sinistrum, ut ipsi uisum est, cubat, cruribus paulum reductis, qui fere sani quoque iacentis habitus est; si facile conuertitur, si noctu dormit, interdiu vigilat; si ex facili spirat, si non conflictatur; si circa umbilicum et pubem cutis plena est; si praecordia eius sine ullo sensu doloris aequaliter mollia in utraque parte sunt:\n\t\t\t\t\t\t quod si paulo tumidiora sunt, sed tamen digitis cedunt et non dolent, haec ualetudo, ut spatium aliquod habebit, sic tuta erit. Corpus quoque, quod aequaliter molle et calidum est, quodque aequaliter totum insudat, et cuius febricula eo sudore finitur, securitatem pollicetur.\n\t\t\t\t\t\t Sternumentum etiam inter bona indicia est, et cupiditas cibi uel a primo seruata, uel etiam post fastidium orta. Neque terrere  \n\t\t\t\t\t\tdebet ea febris, quae eodem die finita est, ac ne ea quidem, quae, quamuis longiore tempore euanuit, tamen ante alteram accessionem ex toto quieuit, sic ut corpus integrum, quod  Graeci uocant, fieret.\n\t\t\t\t\t\t Si quis autem incidit uomitus, mixtus esse et bile et pituita debet, et in urina subsidere album, leue, aequale, sic ut etiam, si quae quasi nubeculae innatarint, in imum deferantur.\n\t\t\t\t\t\t At uenter ei, qui a periculo tutus est, reddit mollia, figurata, eodem fere tempore, quo secunda ualetudine adsueuit, modo conuenientia iis, quae adsumuntur. Peior cita aluus est: sed ne haec quidem terrere protinus debet, si matutinis temporibus coacta magis est, aut si procedente tempore paulatim contrahitur et rufa est neque foeditate odoris similem aluum sani hominis excedit.\n\t\t\t\t\t\t Ac lumbricos quoque aliquos sub finem morbi descendisse nihil nocet. Si infltio in superioribus partibus dolorem tumoremque fecit, bonum signum est sonus uentris inde ad inferiores partes euolutus, magisque etiam, si sine difficultate cum stercore excessit. Contra grauis morbi periculum est, ubi supinus aeger iacet porrectis manibus et cruribus; ubi residere uolt in ipso acuti morbi impetu, praecipueque pulmonibus laborantibus; ubi nocturna uigilia premitur, etiamsi interdiu somnus accedit; ex quo tamen peior est, qui inter quartam horam et noctem est, quam qui matutino tempore ad quartam.\n\t\t\t\t\t\t Pessimum tamen est, si somnus neque noctu neque interdiu accedit: id enim fere sine continuo dolore esse non potest. Neque uero  \n\t\t\t\t\t\tsignum bonum est etiam somno ultra debitum urgueri, peiusque, quo magis se sopor interdiu noctuque continuat.\n\t\t\t\t\t\t Mali etiam morbi testimonium est uehementer et crebro spirare, a sexto die coepisse inhorrescere, pus expuere, uix excreare, dolorem habere continuum, difficulter morbum ferre, iactare bracchia et crura, sine uoluntate lacrimare; habere umorem glutinosum dentibus inhaerentem, cutem circa umbilicum et pubem macram, praecordia inflammata, dolentia, dura, tumida, intenta, magisque si haec dextra parte quam sinistra sunt; periculosissimum tamen est, si uenae quoque ibi uehementer agitantur.\n\t\t\t\t\t\t Mali etiam morbi signum est nimis celeriter emacrescere; caput et pedes manusque calidas habere uentre et lateribus frigentibus, aut frigidas extremas partes acuto morbo urguente, aut post sudorem inhorrescere; aut post uomitum singultum esse uel rubere oculos; aut post cupiditatem cibi postue longas febres hunc fastidire;\n\t\t\t\t\t\t aut multum sudare, maximeque frigido sudore, aut habere sudores non per totum corpus aequales, quique febrem non finiant, et febres eas, quae cotidie tempore eodem reuertantur, quaeue semper pares accessiones habeant neque tertio quoque die leuentur quaeque continuent, ut per accessiones increscant, tantum per deessiones molliantur, neque umquam integrum corpus dimittant.\n\t\t\t\t\t\t Pessimum est, si ne leuatur quidem febris, sed aeque concitata continuat. Periculosum etiam est post arcuatum morbum febrem oriri, utique si praecordia dextra parte dura manserunt. Ac dolentibus his nulla acuta febris leviter terrere nos debet; neque umquam in acuta febre aut a somno non est terribilis neruorum distentio.\n\t\t\t\t\t\t Timere etiam ex somno mali morbi est, \n\t\t\t\t\t\t\n\t\t\t\t\t\titemque in prima protinus febre mentem esse turbatam membrumue aliquod esse resolutum; ex quo casu quamuis uita redditur, tamen id fere membrum debilitatur. Vomitus etiam periculosus est si sincer pituita uel bilis est mixta, peiorque, si uiridis aut niger.\n\t\t\t\t\t\t At mala urina est, in qua subsidunt subrubra et leuia; deterior, in qua quasi folia quaedam tenuia atque alba; pessima ex his, si tamquam ex furfuribus factas nubeculas repraesentat. Diluta quoque atque alba uitiosa est, sed in reneticis maxime.\n\t\t\t\t\t\t Aluus autem mala est ex toto suppressa; periculosa etiam, quae inter febres fluens conquiescere hominem in cubili non patitur, utique, si quod descendit est perliquidum aut albidum aut pallidum aut spumans. Praeter haec periculum ostendit id quod excernitur, si est exiguum, glutinosum, leue, album, idemque subpallidum; uel si est aut liuidum aut biliosum aut cruentum aut peioris odoris quam ex consuetudine. Malum est etiam, quod post longas febres sincerum est. Post haec indicia uotum est longum morbum fieri: si enim necesse est, nisi occidit. Neque uitae alia spes in magnis malis est, quam ut impetum morbi trahendo aliquis effugiat porrigaturque in id tempus, quod curationi locum praestet. Protinus tamen signa quaedam sunt, ex quibus colligere possimus morbum, etsi non interemit, longius tamen tempus habiturum:\n\t\t\t\t\t\t ubi frigidus sudor inter febres non acutas circa caput tantum aut ceruices oritur, aut ubi febre non \n\t\t\t\t\t\t\n\t\t\t\t\t\tquiescente corpus  modo frigidum modo calidum est et color alius ex alio fit, aut ubi, quod inter febres aliqua parte abscessit, ad sanitatem non peruenit, aut ubi aeger pro spatio parum emacrescit;\n\t\t\t\t\t\t item si urina modo pura et liquida est, modo habet quaedam subsidentia,  leuia atque alba rubraue  quae in ea subsidunt, aut si quasdam quasi mculas repraesentat, aut si bullas excitat. Sed inter haec quidem proposito metu spes tamen superest: ad ultima uero iam uentum esse testantur nares acutae, conlapsa tempora, oculi concaui, frigidae languidaeque aures et imis partibus leuiter uersae, cutis circa frontem dura et intenta:\n\t\t\t\t\t\t color aut niger aut perpallidus, multoque magis, si ita haec sunt, ut neque uigilia praecesserit neque uentris resolutio neque inedia. Ex quibus causis interdum haec spes oritur, sed uno die finitur: itaque diutius durans mortis index est.\n\t\t\t\t\t\t Si uero in morbo uetere iam triduo talis est, in propinquo mors est, magisque, si praeter haec oculi quoque lumen refugiunt et inlacrimant, quaeque in iis alba esse debent, rubescunt, atque in isdem uenulae pallent, pituitaque in iis innatans nouissime angulis inhaerescit, alterque ex his minor est, iique aut uehementer subsederunt, aut facti tumidiores sunt, perque somnum palpebrae non  \n\t\t\t\t\t\tcommittuntur, sed inter has ex albo oculorum aliquid apparet, neque id fluens aluus expressit;\n\t\t\t\t\t\t eaedemque palpebrae pallent, et idem pallor labra et nares decolorat; eademque labra et nares oculique et palpebrae et supercilia aliquaue ex his peruertuntur; isque propter inbecillitatem iam non audit, aut non uidet.\n\t\t\t\t\t\t Eadem mors denuntiatur, ubi aegri supini cubantis genua contracta sunt; ubi is deorsum ad pedes subinde delabitur; ubi brachia et crura nudat et inaequaliter dispergit, neque iis calor subest; ubi hiat, ubi adsidue dormit; ubi is, qui mentis suae non est, neque id facere sanus solet, dentibus stridet; ubi ulcus, quod aut ante aut in ipso morbo natum est, aridum et aut pallidum aut liuidum factum est.\n\t\t\t\t\t\t Illa quoque mortis indicia sunt: ungues digitique pallidi, frigidus spiritus; aut si manibus quis in febre et acuto morbo uel insania pulmonisue dolore uel capitis in ueste floccos legit fimbriasue deducit, uel in adiuncto pariete, si qua minuta eminent, capit. Dolores etiam circa coxas et inferiores partes orti, si ad uiscera transierunt, subitoque desierunt, mortem subesse testantur, magisque si alia quoque signa accesserunt.\n\t\t\t\t\t\t Neque is seruari potest, qui  \n\t\t\t\t\t\tsine ullo tumore febricitans subito strangulatur, aut deuorare saliuam suam non potest; cuiue in eodem febris corporisque habitu ceruix conuertitur sic, ut deuorare aeque nihil possit; aut cui simul et continua febris et ultima corporis infirmitas est; aut cui febre non quiescente exterior pars friget, interior sic calet, ut etiam sitim faciat; aut qui febre  non quiescente simul et delirio et spirandi difficultate uexatur; aut qui epoto ueratro exceptus distentione neruorum est; aut qui ebrius ommutuit:\n\t\t\t\t\t\t is enim [febre adiecta] neruorum distentione consumitur, nisi aut febris accessit, aut eo tempore, quo ebrietas solui debet, loqui coepit. Mulier quoque grauida acuto morbo facile consumitur; et is, cui somnus dolorem auget; et cui protinus in recenti morbo bilis atra uel infra uel supra se ostendit; cuiue alterutr modo se prompsit, cum iam longo morbo corpus eius esset extenuatum et adfectum.\n\t\t\t\t\t\t Sputum etiam biliosum et purulentum, siue separatim ista siue mixta proueniunt, interitus periculum ostendunt. Ac si circa septimum diem tale esse coepit, in proximum est, ut is circa quartum decimum diem decedat, nisi alia signa mitiora peioraue accesserint; quae quo leuiora grauioraue subsecuta sunt, eo uel seriorem mortem uel maturiorem denuntiant.\n\t\t\t\t\t\t Frigidus quoque sudor in acuta febre pestifer est, atque in omni morbo uomitus, qui uarius et multorum colorum est, praecipueque si malus in hoc odor est. Ac \n\t\t\t\t\t\t\n\t\t\t\t\t\tsanguinem quoque in febre uomuisse pestiferum est.\n\t\t\t\t\t\t Vrina uero rubra et tenuis in magna cruditate esse consueuit, et saepe, antequam spatio maturescat, hominem rapit: itaque si talis diutius permanet, periculum mortis ostendit. Pessima tamen est praecipueque mortifera nigra, crassa, mali odoris; atque in uiris quidem et mulieribus talis deterrima est: in pueris uero quae tenuis et diluta est.\n\t\t\t\t\t\t Aluus quoque uaria pestifera est, quae strigmentum, sanguinem, bilem, uiride aliquid, modo diuersis temporibus, modo simul, et in mixtura quadam, discreta tamen repraesentat. Sed haec quidem potest paulo diutius trahere: in praecipiti uero iam esse denuntiat, quae li[q]uida eademque uel nigra uel pallida uel pinguis est, utique si magna foeditas odoris accessit. Illud interrogari me posse ab aliquo scio: si certa futurae mortis indicia sunt, quomodo interdum deserti a medicis conualescunt? * * \n\t\t\t\t\t\tquosdamque fama prodiderit in ipsis funeribus reuixisse.\n\t\t\t\t\t\t Quin etiam uir iure magni nominis Democritus ne finitae quidem uitae satis certas notas esse proposuit, quibus medici credidissent: adeo illud non reliquit, ut certa aliqua signa futurae mortis essent.\n\t\t\t\t\t\t Aduersus quos ne dicam illud quidem, quod in uicino saepe quaedam notae positae non bonos sed inperitos medicos decipiunt, quod Asclepiades funeri obuius intellexit [quendam] uiuere qui efferebatur; nec protinus crimen artis esse, si quod professoris sit.\n\t\t\t\t\t\t Illa tamen moderatius subiciam, coniecturalem artem esse medicinam, rationemque coniecturae talem esse, ut, cum saepius aliquando responderit, interdum tamen fallat. Non si quid itaque uix in millensimo corpore aliquando decipit, id notam non habet, cum per innumerabiles homines respondeat.\n\t\t\t\t\t\t Idque non in is tantum, quae pestifera sunt, dico, sed in is quoque, quae salutaria; siquidem etiam spes interdum frustratur, et moritur aliquis, de quo medicus securus primo fuit: quaeque medendi causa \n\t\t\t\t\t\t\n\t\t\t\t\t\treperta sunt, nonnumquam in peius aliquid conuertunt.\n\t\t\t\t\t\t Neque id euitare humana inbecillitas in tanta uarietate corporum potest. Sed tamen medicinae fides est, quae multo saepius perque multo plures aegros prodest. Neque tamen ignorare oportet in acutis morbis fallaces magis notas esse et salutis et mortis. Sed cum proposuerim signa, quae in omni aduersa ualetudine communia esse consuerunt, eo quoque transibo, ut, quas aliquis in singulis morborum generibus habere possit notas, indicem. Quaedam autem sunt quae ante febres, quaedam quae inter eas, quid aut intus sit aut uenturum sit, ostendunt.\n\t\t\t\t\t\t Ante febres, si caput graue est, aut ex somno oculi caligant, aut frequentia sternumenta sunt, circa caput aliquis pituitae impetus timeri potest. Si sanguis aut calor abundat, proxumum est, ut aliqua parte profluuium sanguinis fiat. Si sine causa quis emacrescit, ne in malum habitum corpus eius recidat, metus est. Si praecordia dolent, aut inflatio grauis est, aut toto die non concocta fertur urina, cruditatem esse manifestum est.\n\t\t\t\t\t\t Quibus diu color sine morbo regio malus est, ii uel capitis doloribus conflictantur, uel terram edunt. Qui diu habent faciem pallidam et tumidam, aut capite aut uisceribus aut aluo laborant. Si in continua febre puero uenter nihil reddidit, mutaturque ei color, neque somnus accedit, ploratque is adsidue, metuenda neruorum distentio est.\n\t\t\t\t\t\t Frequens autem destillatio in corpore tenui longoque tabem timendam esse testatur. Vbi pluribus diebus non descendit aluus, docet aut subitam deiectionem aut febriculam instare. Vbi pedes turgent, longae deiectio ubi dolor in imo uentre et coxis est, aqua inter cutem instat: sed hoc morbi genus ab ilibus oriri solet.\n\t\t\t\t\t\t Idem propositum periculum est iis, quibus uoluntas desidendi est, uenter nihil reddit nisi et aegre et durum, tumor in pedibus est, idemque modo dextra modo sinistra  \n\t\t\t\t\t\tparte uentris inuicem oritur atque finitur: sed a iocinere id malum proficisci uidetur.\n\t\t\t\t\t\t Eiusdem morbi nota est, ubi circa umbilicum intestina torquentur ( Graeci nominant), coxaeque dolores manent, eaque neque tempore neque remediis soluuntur. Calor autem articulorum prout in pedibus manibusue aut alia qualibet parte sic est ut eo loco nerui contrahantur, aut si id membrum ex leui causa fatigatum aeque frigido calidoque offenditur, podagram cheragramue, uel eius articuli, in quo id sentitur, morbum futurum esse denuntiat.\n\t\t\t\t\t\t Quibus in pueritia sanguis ex naribus fluxit, deinde fluere desiit, uel capitis doloribus conflictentur necesse est, uel in articulis aliquas exulcerationes grauis habeant, uel aliquo morbo etiam debilitentur. Quibus feminis menstrua non proueniunt, necesse est capitis acerbissimi dolores sint, uel quaelibet alia pars morbo infestetur.\n\t\t\t\t\t\t Eademque iis pericula sunt, quibus articulorum uitia, dolores tumoresque, sine podagra similibusque morbis, oriuntur et desinunt, utique, si saepe tempora isdem dolent noctuque corpora insudant. Si fros prurit, lippitudinis metus est. Si mulier a partu uehementes dolores habet, neque alia praeterea signa mala sunt, circa uicensimum diem aut sanguis per nares erumpet, aut in inferioribus partibus aliquid abscedet.\n\t\t\t\t\t\t Quicumque etiam dolorem ingentem circa tempora et frontem habebit, is alterutra ratione eum finiet, magisque si iuuenis erit, per sanguinis profusionem, si senior, per suppurationem. Febris autem,  \n\t\t\t\t\t\tquae subito sine ratione, sine bonis signis finita est, fere reuertitur.\n\t\t\t\t\t\t Cui sanguine fauces et interdiu et noctu replentur, sic ut neque capitis dolores neque praecordiorum neque tussis neque uomitus neque febricula praecesserit, huius aut in naribus aut in faucibus ulcus reperietur. Si mulieri inguen et febricula orta est, neque causa apparet, ulcus in uulua est.\n\t\t\t\t\t\t Urina autem crassa, ex qua quod desidet album est, significat circa articulos aut circa viscera dolorem metumque morbi esse. Eadem uiridis aut uiscerum dolorem tumoremque cum aliquo periculo subesse, aut certe corpus integrum non esse testatur. At si sanguis aut pus in urina est, uel uesica uel renes exulcerati sunt.\n\t\t\t\t\t\t Si haec crassa carunculas quasdam exiguas quasi capillos habet, aut si bullat et male olet, et interdum quasi harenam, interdum quasi sanguinem trahit, dolent autem coxae et quae inter has superque pubem sunt, et accedunt frequentes ructus, interdum uomitus biliosus, extremaeque partes frigescunt, urinae crebra cupiditas sed magna difficultas est, et quod inde excretum est, aquae simile uel rufum uel pallidum est, paulum tamen in eo leuamenti est, aluus uero cum multo spiritu redditur, utique in renibus uitium est.\n\t\t\t\t\t\t t si paulatim destillat, uel si sanguis per hanc editur, et in eo quaedam cruenta concreta sunt, idque ipsum cum difficultate redditur, et circa pubem inferiores partes delent, in eadem uesica uitium est. Calculosi uero his indiciis cognoscuntur: difficulter urina redditur paulatimque;\n\t\t\t\t\t\t interdum etiam sine  \n\t\t\t\t\t\tuoluntate destillat; eadem harenosa est; nonnumquam sanguis aut cruentum aut purulentum aliquid cum ea excernitur; eamque quidam promptius recti, quidam resupinati, maximeque ii, qui grandes calculos habent, quidam etiam inclinati reddunt, colemque extendendo dolorem leuant.\n\t\t\t\t\t\t Grauitatis quoque cuiusdam in ea parte sensus est; atque ea cursu omnique motu augentur. Quidam etiam, cum torquentur, pedes inter se, subinde mutatis uicibus, inplicant. Feminae uero oras naturalium suorum manibus admotis scabere coguntur: nonnumquam, si digitum admouerunt, ubi uesicae ceruicem is urguet, calculum sentiunt.\n\t\t\t\t\t\t At qui spumantem sanguinem excreant, iis in pulmone uitium est. Mulieri grauidae sine modo fusa aluus excutere partum potest. Eidem si lac ex mammis profluit, inbecillum est quod intus gerit: durae mammae sanum illud esse testantur.\n\t\t\t\t\t\t Frequens singultus et praeter consuetudinem continuus iecur inflammatum esse significat. Si tumores super ulcera subito esse desierunt, idque a tergo incidit, uel distentio neruorum uel rigor timeri potest: at si a priore parte id euenit, uel lateris acutus dolor uel insania expectanda est:\n\t\t\t\t\t\t interdum etiam eiusmodi casum, quae tutissima inter haec est, profusio alui sequitur. Si ora uenarum, sanguinem solita fundere, subito suppressa sunt, aut aqua inter cutem aut tabes sequitur.\n\t\t\t\t\t\t Eadem tabes subit, si in lateris dolore orta suppuratio intra quadraginta dies purgari non potuit. At si longa tristitia cum longo timore et uigilia est, atrae bilis morbus subest.\n\t\t\t\t\t\t Quibus saepe ex naribus fluit sanguis, iis aut lienis tumet, aut capitis dolores sunt, quos sequitur, ut quaedam ante  \n\t\t\t\t\t\toculos tamquam imagines obuersentur.\n\t\t\t\t\t\t At quibus magni lienes sunt, iis gingiuae malae sunt, et os olet, aut sanguis aliqua parte prorumpit; quorum si nihil euenit, necesse est in cruribus mala ulcera, et ex his nigrae cicatrices fiant. Quibus causa doloris neque sensus eius est, his mens labat. Si in uentrem sanguis confluxit, ibi in pus uertitur.\n\t\t\t\t\t\t Si a coxis et inferioribus partibus dolor in pectus transit, neque ullum signum malum accessit, suppurationis eo loco periculum est. Quibus sine febre aliqua [ex] parte dolor aut prurigo cum rubore et calore est, ibi aliquid suppurat. Vrina quoque, quae in homine sano parum liquida est, circa aures futuram aliquam suppurationem esse denuntiat. Haec uero, cum sine febre quoque uel latentium uel futurarum rerum notas habeant, multo certiora sunt, ubi febris accessit, atque etiam aliorum morborum tum signa nascuntur.\n\t\t\t\t\t\t Ergo protinus insania timenda est, ubi expeditior alicuius, quam sani fuit, sermo subitaque loquacitas orta est, et haec ipsa solito audacior; aut ubi raro quis et uehementer spirat, uenasque concitatas habet praecordiis duris et tumentibus.\n\t\t\t\t\t\t Oculorum quoque frequens motus, et in capitis dolore offusae oculis tenebrae, uel nullo dolore substante somnus ereptus, continuataque nocte et die uigilia, uel prostratum contra consuetudinem corpus in uentrem, sic ut ipsius alui dolor id non coegerit, item robusto adhuc corpore insolitus dentium stridor insaniae signa sunt.\n\t\t\t\t\t\t Si quid etiam abscessit, et antequam suppuraret manente adhuc febre subsedit, periculum adfert primum furoris, deinde interitus. Auris quoque dolor acutus cum febre continua uehementique saepe mentem turbat; ex eo casu iuueniores interdum intra septimum diem moriuntur, seniores tardius, quoniam neque aeque magnas febres experiuntur, neque  \n\t\t\t\t\t\taeque insaniunt: ita sustinent, dum is adfectus in us ueratur.\n\t\t\t\t\t\t Suffusae quoque sanguine mulieris mammae furorem uenturum esse testantur. Quibus autem longae febres sunt, iis aut abscessus aliqui aut articulorum dolores erunt. Quorum faucibus in febre inliditur spiritus, instat his neruorum distentio. Si angina subito finita est, in pulmone \n\t\t\t\t\t\tid malum transit; idque saepe intra septimum diem occidit.\n\t\t\t\t\t\t Quod nisi incidat, sequitur, ut aliqua parte suppuret. Deinde post alui longam resolutionem tormina, post haec intestinorum leuitas oritur; post nimias destillationes tabes, post lateris dolorem uitia pulmonum, post haec insania; post magnos feruores corporis neruorum rigor aut distentio; ubi caput uulneratum est, delirium; ubi uigilia torsit, neruorum distentio; ubi uehementer uenae super ulcera mouentur, sanguinis profluuium.\n\t\t\t\t\t\t Suppuratio uero pluribus morbis excitatur: nam si longae febres sine dolore, sine manifesta causa remanent, in aliquam partem id malum incumbit, in iuuenioribus tamen: nam senioribus ex eiusmodi morbo quartana fere nascitur.\n\t\t\t\t\t\t Eadem suppuratio fit, si \n\t\t\t\t\t\t\n\t\t\t\t\t\tpraecordia dura, dolentia ante uicensimum diem hominem non sustulerunt, neque sanguis ex naribus fluxit, maximeque in adulescentibus, utique si inter principia aut oculorum caligo aut capitis dolores fuerunt: sed tum  inferioribus partibus aliquid abscedit.\n\t\t\t\t\t\t Aut si praecordia tumorem mollem habent, neque habere intra sexaginta dies desinunt, haeretque per omne id tempus febris; sed tum in superioribus partibus fit abscessus; ac si inter ipsa uiscera non ft, circa aures erumpit. Quoque omnis longus tumor ad suppurationem fere spectet, magis eo tendit is, qui in praecordiis quam is, qui in uentre est; is, qui supra umbilicum quam is, qui infra est.\n\t\t\t\t\t\t Si lassitudinis etiam sensus in febre est, uel in maxillis uel in articulis aliquid abscedit. Interdum quoque urina tenuis et cruda sic diu fertur, ut alia salutaria signa sint, exque eo casu plerumque infra transuersum septum, quod   Graeci uocant, fit abcessus.\n\t\t\t\t\t\t Dolor etiam pulmonis, si neque etiam per sputa neque per sanguinis detractionem neque per uictus rationem finitus est, uomicas aliquas intus excitat aut circa uicesimum diem  aut circa quadragesimum, nonnumquam etiam circa sexagensimum.\n\t\t\t\t\t\t Numerabimus autem ab eo die, quo primum febricitauit aliquis aut inhorruit aut grauitatem eius partis sensit. Sed hae uomicae modo a pulmone modo a contraria parte nascuntur. Quod suppurat, ab ea parte, quam adficit, dolorem inflammationemque \n\t\t\t\t\t\t\n\t\t\t\t\t\tconcitat: ipsum calidius est  si in partem sanam aliquis decubuit, onerare eam ex pondere aliquo uidetur.\n\t\t\t\t\t\t Omnis etiam suppuratio, quae nondum oculis patet, sic deprehendi potest: si febris non dimittit, eaque interdiu leuior est, noctu increscit, multus sudor oritur, cupiditas tussiendi est, et paene nihil in tussi excreatur, oculi caui sunt, malae rubent, uenae sub lingua inalbescunt, in manibus fiunt adunci ungues, digiti maximeque summi lent, in pedibus tumores sunt, spiritus difficilius trahitur, cibi fastidium est, pustulae toto corpore oriuntur.\n\t\t\t\t\t\t Quod si protinus initio dolor et tussis fuit et spiritus difficultas, uomica uel ante uel circa uicesimum diem erumpet: si serius ista coeperint, necesse est quidem increscant, sed quo minus cito adfecerint, eo tardius soluentur. Solent etiam in graui morbo pedes cum digitis unguibusque nigrescere: quod si non est mors consecuta et reliquum corpus inualuit, pedes tamen decidunt. Sequitur, ut in quoque morbi genere proprias notas explicem, quae uel spem uel periculum ostendant. Ex uesica dolenti si purulenta urina processit, inque ea leue et album subsedit, metum detrahit. In pulmonis morbo si sputo ipso leuatur dolor, quamuis id purulentum est tamen aeger facile spirat, facile excreat, morbum ipsum non difficulter fert, potest ei secunda ualetudo contingere. Neque inter initia terreri conuenit, si protinus sputum mixtum est rufo quodam et sanguine, dummodo statim edatur. Laterum dolores suppuratione facta, deinde intra quadragesimum diem purgata, finiuntur. Si in iocinere uomica est, et ex ea fertur pus purum et album, salus facilis est: id enim malum in tunica est. Ex suppurationibus uero eae tolerabiles sunt, quae in exteriorem partem feruntur et acuuntur. At ex iis, quae intus procedunt, eae leuiores, quae contra se cutem non adficiunt, eamque et sine dolore esse et eiusdem coloris, cuius reliquae partes sunt, sinunt esse. Pus quoque, quacumque parte erumpit, si est leue, album, unius coloris, sine ullo metu est, et quo effuso febris protinus conquieuit desieruntque urguere cibi fastidium et potionis desiderium.\n\t\t\t\t\t\t Si quando etiam suppuratio descendit in crura, sputumque eiusdem factum pro rufo purulentum est, periculi minus est. At in tabe eius, qui saluus futurus est, sputum esse debet album, aequale totum, eiusdemque coloris, sine pituita; eique etiam simile esse oportet, si quid in nares a capite destillat. Longe optimum est febrem omnino non esse; secundum est tantulam esse, ut neque cibum inpediat neque crebram sitim faciat. Aluus in hac ualetudine ea tuta est, quae cotidie, quae coacta, quae conuenientia iis, quae adsumuntur, reddit; corpus id, quod minime tenue maximeque lati pectoris atque saetosi est, cuiusque cartilago exigua et carnosa est.\n\t\t\t\t\t\t Super tabem si  \n\t\t\t\t\t\tmulieri suppressa quoque menstrua fuerunt, et circa pectus atque scapulas dolor mansit subitoque sanguis erupit, leuari morbus solet: nam et tussis minuitur, et sitis atque febricula desinunt. Sed isdem fere, nisi redit sanguis, uomica erumpit; quae quo cruentior, eo melior est. Aqua autem inter cutem minime terribilis est, quae nullo antecedente morbo coepit; deinde, quae longo morbo superuenit, utique si firma uiscera sunt, si spiritus facilis, si nullus dolor, si sine calore corpus est, aequaliterque in extremis partibus macrum est, si mollis uenter, si nulla tussis, nulla sitis, si lingua ne per somnum quidem inarescit;\n\t\t\t\t\t\t si cibi cupiditas est, si uenter medicamentis mouetur, si per se excernit mollia et figurata, si extenuatur; si urina et uini mutatione et epotis aliquibus medicamentis mutatur; si corpus sine lassitudine est et morbum facile sustinet: siquidem in quo omnia haec sunt, is ex toto tutus est; in quo plura ex his sunt, is in bona spe est. Articulorum uero uitia, ut podagrae cheragraeque, si iuuenes temptarunt neque callum induxerunt, solui possunt; maximeque torminibus leniuntur et quocumque modo uenter fluit. Item morbus comitialis ante pubertatem ortus non aegre finitur; et in quo ab una parte corporis uenientis accessionis sensus incipit, optimum est a manibus pedibusue initium fieri, deinde a lateribus; pessimum inter haec  capite. Atque in his quoque ea maxime prosunt, quae per deiectiones excernuntur. Ipsa autem deiectio sine ulla noxa est, quae sine febre est, si celeriter desinit, si contcto uentre nullus motus eius sentitur, si extremam aluum spiritus sequitur. Ac ne tormina quidem periculosa sunt, si sanguis et strigmenta descendunt, dum febris ceteraeque accessiones huius morbi absint, adeo ut etiam grauida mulier non solum reseruari possit, sed etiam partum reseruare; prodestque in hoc morbo, si iam aetate aliquis processit. Contra intestinorum leuitas facilius a teneris aetatibus depellitur, utique si ferri urina et ali cibo corpus incipit. Eadem aetas prodest  in coxae dolore et umerorum et omni resolutione neruorum; ex quibus coxa, si sine torpore est, si leuiter friget, quamuis magnos dolores habet, tamen et facile et mature sanatur, resolutumque membrum, si nihilo minus alit, fieri sanum potest. Oris resolutio etiam aluo cita finitur; omnisque deiectio lippienti prodest.\n\t\t\t\t\t\t At uarix ortus uel per ora uenarum subita profusio sanguinis uel tormina insaniam tollunt. Vmerorum dolores, qui ad scapulas uel manus tendunt, uomitu atrae bilis soluuntur; et quisquis dolor deorsum tendit, sanabilior est. Singultus sternumento finitur. Longas deiectiones supprimit uomitus. Mulier sanguinem uomens profusis menstruis liberatur. Quae menstruis non purgatur, si sanguinem ex naribus fudit, omni periculo uacat. Quae locis laborat aut difficulter partum edit, sternumento leuatur. Aestiua quartana fere breuis est. Cui calor et tremor est, saluti delirium est. Lienosis bono tormina sunt. Denique ipsa febris, quod maxime mirum uideri potest, saepe praesidio est. Nam et praecordiorum dolores, si sine inflammatione sunt, finit; et iocineris dolori succurrit; et neruorum distentionem rigoremque, si postea coepit, ex toto tollit; et ex difficultate urinae morbum tenuioris intestini ortum, si urinam per calorem mouet, leuat. At dolores capitis, quibus oculorum caligo et rubor cum quadam frontis prurigine accedunt, sanguinis profusione uel fortuita uel etiam petita summouentur. Si capitis ac frontis dolores ex uento uel frigore aut aestu sunt, grauedine et sternumentis finiuntur. Febrem autem ardentem, quam Graeci causoden uocant, subitus horror exsoluit. Si in febre aures obtunsae sunt, si sanguis naribus fluxit, aut uenter resolutus est, illud malum desinit ex toto. Nihil plus aduersus surditatem quam biliosa aluus potest.\n\t\t\t\t\t\t Quibus in fistula  \n\t\t\t\t\t\turinae uti minutiores abscessus, quos  uocant, esse coeperunt, is, ubi pus ea parte profluxit, sanitas redditur. * * * Ex quibus cum pleraque per se proueniant, scire licet inter ea quoque, quae ars adhibet, naturam plurimum posse. Contra si ueca  febre continenti dolet, neque  quicquam reddit, malum atque mortiferum est; maximeque id periculum est pueris a septimo anno ad quartum decimum. In pulmonis morbo, si sputum primis diebus non fuit, deinde a septimo die coepit et ultra septimum mansit, periculosum est; quantoque magis mixtos neque inter se diductos colores habet, tanto deterius. Et tamen nihil peius est quam sincerum id edi, siue rufum est siue cruentum siue album siue glutinosum siue pallidum siue spumans; nigrum tamen pessimum est. In eodem morbo periculosa sunt tussis, destillatio, etiam quod alias salutare habetur, sternumentum; periculosissimumque est, si haec secuta subita deiectio est. Fere uero quae in pulmonis, eadem in lateris dolore et mitiora signa et asperiora esse consuerunt. Ex iocinere si pus cruentum exit, mortiferum est. At ex suppurationibus eae pessimae sunt, quae intus tendunt, sic ut exteriorem quoque cutem decolorent: ex is deinde, quae in \n\t\t\t\t\t\t\n\t\t\t\t\t\texteriorem partem prorumpunt, eae pessimae, quae maximae quaeque planissimae sunt. Quod si, ne rupta quidem uomica uel pure extrinsecus emisso, febris quieuit, aut quamuis quierit, tamen repetit, item si sitis est, si cibi fastidium, si uenter liquidus, si pus est liuidum et pallidum, si nihil aeger excreat nisi pituitam spumantem, periculum certum est. Atque ex is quidem suppurationibus, quas pulmonum morbi concitarunt, fere senes moriuntur: ex ceteris iuniores. At in tabe sputum mixtum, purulentum, febris adsidua, quae et cibi tempora eripit et siti adfligit, in corpore tenui subesse periculum testantur. Si quis etiam in eo morbo diutius traxit, ubi capilli fluunt, ubi urina quaedam araneis similia subsidentia ostendit, atque in iis odor foedus est, maximeque ubi post haec orta deiectio est, protinus moritur, utique si tempus autumni est, quo fere qui cetera parte anni traxerunt, resoluuntur. Item pus expuisse in hoc morbo, deinde ex toto spuere desisse mortiferum est.\n\t\t\t\t\t\t Solent etiam in adulescentibus ex eo morbo uomicae fistulaeque oriri; quae non facile sanescunt, nisi si multa signa bonae ualetudinis subsecuta sunt. Ex reliquis uero minime facile sanantur uirgines aut eae mulieres, quibus super tabem menstrua suppressa sunt. Cui uero sano subitus dolor capitis ortus est, dein somnus oppressit, sic ut stertat neque expergiscatur, intra  \n\t\t\t\t\t\tseptimum diem pereundum est; magis si eum aluus cita non antecesserit, si palpebrae dormientis non coeunt, si album oculorum apparet. Quos tamen ita mors sequitur, si id malum non est febre discussum. At aqua inter cutem, si ex acuto morbo coepit, ad sanitatem raro perducitur, utique si contraria iis, quae supra posita sunt, subsecuntur. Aeque in ea quoque tussis spem tollit, item, si sanguis sursum deorsumque erupit et aqua medium corpus inplevit. Quibusdam etiam in hoc morbo tumores oriuntur, deinde desinunt, deinde rursus adsurgunt: hi tutiores quidem sunt, quam qui supra conprehensi sunt, si adtendun; sed fere fiducia secundae ualetudinis opprimuntur.\n\t\t\t\t\t\t Illud iure aliquis mirabitur, quomodo quaedam simul et adfligant nostra corpora, et parte aliqua tueantur: nam siue aqua inter cutem quem impleuit, siue in magno abscessu multum puris coit, simul id omne effudisse aeque mortiferum est, ac si quis sani corporis uulnere factus exsanguis est. Articulis uero qui sic dolent, ut super eos ex callo quaedam tubercula innata sint, numquam liberantur: quaeque eorum uitia uel in senectute coeperunt, uel ad senectutem ab adulescentia pervenerunt, ut aliquando leniri possunt, sic numquam ex toto finiuntur. Morbus quoque comitialis post annum XXV ortus aegre curatur, multoque aegrius is, qui post XL annum coepit, adeo ut in ea aetate aliquid in natu spei, uix quicquam in medicina sit. In eodem morbo si simul totum corpus adficitur, neque ante in partibus aliquis uenientis mali sensus est, sed homo inprouiso concidit, cuiuscumque  \n\t\t\t\t\t\tis aetatis est, uix sanescit: si uero aut mens laesa est, aut neruorum facta resolutio, medicinae locus non est. Deiectionibus quoque si febris accessit, si inflammatio iocineris aut praecordiorum aut uentris, si inmodica sitis, si longius tempus, si aluus uaria, si cum dolore est, etiam periculum mortis subest, maximeque si inter haec tormina uea esse coeperunt; isque morbus maxime pueros absumit usque ad annum decimum: ceterae aetates facilius sustinent. Mulier quoque gravida eiusmodi casu rapi potest; atque, etiamsi ipsa conualuit, tamen partum perdit.\n\t\t\t\t\t\t Quin etiam tormina ab atra bile orsa mortifera sunt, aut si sub his extenuato iam corpore subito nigra aluus profluxit. At intestinorum leuitas periculosior est, si frequens deiectio est, si uenter omnibus horis et cum soo et sine hoc profluit; si similiter noctu et interdiu, si, quod excernitur, aut crudum est aut nigrum et praeter id etiam leue et mali odoris; si sitis urget, si post potionem urina non redditur (quod euenit, quia tunc liquor omnis non in uesicam sed intestina descendit);\n\t\t\t\t\t\t si os exulceratur, rubet facies et quasi maculis quibusdam colorum omnium distinguitur; si uenter est quasi fermentatus, pinguis atque rugosus, si cibi et * * cupiditas non est; inter quae cum euidens mors sit, multo euidentior est, si iam longum quoque id uitium est, id maxime etiam, si in corpore senili est. Si uero in tenuiore intestino morbus est, uomitus, singultus, neruorum distentio, delirium mala sunt. At in morbo arquato durum fieri iecur perniciosissimum est. Quos lienis male habet, si tormina prenderunt, deinde inuersa sunt uel in aquam inter cutem uel intestinorum leuitatem, uix ulla medicina periculo subtrahit. Morbus intestini tenuioris * * nisi resolutus est, intra septimum diem occidit. Mulier ex partu si cum febre uehementibus etiam et adsiduis capitis doloribus premitur, in periculo mortis est. Si dolor atque inflammatio est in iis partibus, quibus uiscera continentur, frequenter spirare signum malum est. Si sine causa longus dolor capitis est, et in ceruices ac scapulas transit, rursusque in caput reuertitur, aut a capite ad ceruices scapulasque peruenit, perniciosus est, nisi uomicam aliquam excitauit, sic ut pus extussiretur, aut nisi sanguis aliqua parte prorupit, aut nisi in capite multa porrigo totoue corpore pustulae ortae sunt.\n\t\t\t\t\t\t Aeque magnum malum est, ubi torpor atque prurigo peruagantur, modo per totum caput, modo in parte, aut sensus alicuius ibi quasi frigoris est, eaque ad summam quoque linguam perueniunt. Et cum in isdem \n\t\t\t\t\t\t\n\t\t\t\t\t\tabscessibus auxilium sit, eo difficilior sanitas est, quo minus saepe sub his malis illi subsecuntur. In coxae uero doloribus si uehemens torpor est, frigescitque crus et coxa, aluus nisi coacta non reddit, idque quod excernitur muccosum est, iamque aetas eius hominis XL annum excessit, is morbus erit longissimus minimeque annus, neque finiri poterit nisi aut uere aut autumno. Difficilis aeque curatio est in eadem aetate, ubi umerorum dolor uel ad manus peruenit uel ad scapulas tendit torporemque et dolorem creat, neque bilis uomitu leuatur. Quacumque uero corporis parte membrum aliquod resolutum est, si neque mouetur et emacrescit, in pristinum habitum non reuertitur, eoque minus, quo uetustius id uitium est, et quo magis in corpore senili est. Omnique resolutioni neruorum ad medicinam non idonea tempora sunt hiemps et autumnus: aliquid sperari potest uere et aestate; is morbus mediocris uix sanatur, uehemens sanari non potest. Omnis etiam dolor minus medicinae patet, qui sursum procedit. Mulieri grauidae si subito mammae emacuerunt, abortus periculum est. Quae neque peperit neque grauida est, si lac habet, a menstruis defecta est. Quartana  autumnalis fere longa est maximeque quae coepit hieme adpropinquante. Si sanguis profluit, dein secuta  \n\t\t\t\t\t\test dementia cum distentione neruorum, periculum mortis est, itemque si medicamentis purgatum et adhuc inanem neruorum distentio oppressit,  si in magno  dolore extremae partes frigent. Neque is ad uitam redit, qui ex suspendio spumante ore detractus est. Aluus nigra, sanguini atro similis, repentina, siue cum febre siue etiam sine hac est, perniciosa est. Cognitis indiciis, quae nos uel spe consolentur uel metu terreant, ad CVRATIONES morborum transeundum est. Ex his quaedam communes sunt, quaedam propriae. Communes, quae pluribus opitulantur morbis; propriae, quae singulis. Ante DE COMMVNIBVS dicam: ex quibus tamen quaedam non aegros solum sed sanos quoque sustinent, quaedam in aduersa tantum ualetudine adhibentur. Omne uero auxilium corporis aut demit aliquam materiam aut adicit, aut uocat aut reprimit, aut refrigerat aut calefacit, simulque aut durat aut mollit: quaedam non uno modo tantum sed etiam duobus inter se non contrariis adiuuant. DEMITVR MATERIA sanguinis detractione, cucurbitula, deiectione, uomitu, frictione, gestatione omnique exercitatione corporis, abstinentia, sudore; de quibus protinus dicam. Sanguinem incisa uena mitti nouum non est: sed nullum paene esse morbum, in quo non mittatur, nouum est. Item mitti iunioribus feminis uterum non gerentibus uetus est: in pueris uero idem experiri et in senioribus et in grauidis quoque mulieribus uetus non est: siquidem antiqui primam ultimamque aetatem sustinere non posse hoc auxilii genus iudicabant, persuaserantque sibi mulierem grauidam, quae ita curata esset, abortum esse facturam.\n\t\t\t\t\t\t Postea uero usus ostendit nihil in his esse perpetuum, aliasque potius obseruationes adhibendas esse, ad quas derigi curantis consilium debeat. Interest enim, non quae aetas sit, neque quid in corpore intus geratur,  \n\t\t\t\t\t\tsed quae uires sint. Ergo si iuuenis inbecillus est, aut si mulier, quae grauida non est, parum ualet, male sanguis emittitur: emoritur enim uis, si qua supererat, hoc modo erepta.\n\t\t\t\t\t\t At firmus puer et robustus senex et grauida mulier ualens tuto curatur. Maxime tamen in his medicus inperitus falli potest, quia fere minus roboris illis aetatibus subest; mulierique praegnati, post curationem quoque, uiribus opus est, non tantum ad se, sed etiam ad partum sustinendum.\n\t\t\t\t\t\t Non quicquid autem intentionem animi et prudentiam exigit protinus faciendum est, cum praecipua in hoc ars sit, quae non annos numeret, neque conceptionem solam uideat, sed uires aestimet, et eo colligat, possit necne superesse, quod uel puerum uel senem uel in una muliere duo corpora simul sustineat.\n\t\t\t\t\t\t Interest etiam inter ualens corpus et obesum, inter tenue et infirmum: tenuioribus magis sanguis, plenioribus magis caro abundat. Facilius itaque illi detractionem eiusmodi sustinent: celeriusque ea, si nimium est pinguis, aliquis adfligitur; ideoque uis corporis melius ex uenis quam ex ipsa specie aestimatur. Neque solum haec consideranda sunt, sed etiam morbi genus quod sit, utrum superans an deficiens materia laeserit, corruptum corpus sit an integrum.\n\t\t\t\t\t\t Nam si materia uel deest uel integra est, istud alienum est: at si uel copia sui male habet, uel corrupta est, nullo modo melius succurritur. Ergo uehemens febris, ubi rubet corpus, uenaeque plenae tument, sanguinis detractionem requirit; item uiscerum morbi, neruorum et resolutio et rigor et distentio, quicquid denique fauces difficultate spiritus strangulat, quicquid supprimit subito uocem, quisquis intolerabilis dolor est, et quacumque de causa ruptum aliquid intus atque collisum est;\n\t\t\t\t\t\t item malus corporis habitus omnesque acuti morbi, qui modo, ut supra dixi, non infirmitate sed onere nocent. Fieri tamen potest, ut morbus quidem id desideret, corpus autem uix pati posse uideatur: sed  nullum tamen apparet aliud auxilium, periturusque sit qui laborat, nisi temeraria quoque uia fuerit adiutus, in hoc statu boni medici est ostendere, quam nulla spes sit sine sanguinis detractione, faterique, quantus in hac ipsa metus sit, et tum demum, si exigetur, sanguinem mittere.\n\t\t\t\t\t\t De quo dubitari in eiusmodi re non oportet: satius est enim anceps auxilium experiri quam nullum; idque maxime fieri debet, ubi nerui resoluti sunt; ubi \n\t\t\t\t\t\t\n\t\t\t\t\t\tsubito aliquis ommutuit; ubi angina strangulatur; ubi prioris febris accessio paene confecit, paremque subsequi uerisimile est neque eam uidentur sustinere aegri uires posse.\n\t\t\t\t\t\t Cum sit autem minime crudo sanguis mittendus, tamen ne id quidem perpetuum est: neque enim semper concoctionem res expectat. Ergo si ex superiore parte aliquis decidit, si contusus est, si ex aliquo subito casu sanguinem uomit, quamuis paulo ante sumpsit cibum, tamen protinus ei demenda materia est, ne, si subsederit, corpus adfligat; idemque etiam in aliis casibus repentinis, qui strangulabunt, dictum erit.\n\t\t\t\t\t\t At si morbi ratio patietur, tum demum nulla cruditatis suspicione remanente id fiet; ideoque ei rei uidetur aptissimus aduersae ualetudinis dies secundus aut tertius. Sed ut aliquando etiam primo die sanguinem mittere necesse est, sic numquam utile post diem quartum est, cum iam spatio ipsa materia et exhausta est et corpus conrpit, ut detractio inbecillum id facere possit, non possit integrum.\n\t\t\t\t\t\t Quod si uehemens febris urget, in ipso impetu eius sanguinem mittere hominem iugulare est; expectanda ergo remissio est: si non decrescit, sed crescere desiit, neque speratur remissio, tum quoque, quamuis peior, sola tamen occasio non omittenda est.\n\t\t\t\t\t\t Fere etiam ista medicina, ubi necessaria est, in biduum diuidenda est: satius est enim in primo leuare aegrum, deinde perpurgare, quam simul omni  effusa fortasse praecipitare. Quod si in pure quoque aquaque, quae inter cutem est, ita respondet, quanto magis necesse est in sanguine respondeat. Mitti uero is debet, si totius corporis causa fit, ex brachio; si partis alicuius, ex ea ipsa parte aut certe quam proxima, quia non ubique mitti potest, sed in temporibus, in brachiis, iuxta talos.\n\t\t\t\t\t\t Neque ignoro quosdam dicere quam longissime sanguinem inde, ubi laedit, esse mittendum: sic enim auerti materiae cursum: at illo modo in id ipsum, quod grauat, euocari. Sed id falsum est: proximum enim locum primum exhaurit, ex ulterioribus autem eatenus sanguis sequitur, quatenus emittitur; ubi is suppressus est, quia non trahitur, ne uenit quidem.\n\t\t\t\t\t\t Videtur tamen usus ipse docuisse, si caput fractum est, ex brachio potius sanguinem esse mittendum; si quod in umero uitium est, ex altero brachio: credo quia, si quid parum cesserit, opportuniores hic eae partes iniuriae sunt, quae iam male \n\t\t\t\t\t\t\n\t\t\t\t\t\thabent. Auertitur quoque interdum sanguis, ubi alia parte prorumpens alia emittitur. Desinit enim fluere qua nolumus, inde obiectis quae prohibeant, alia dato itinere.\n\t\t\t\t\t\t Mittere autem sanguinem cum sit expeditissimum usum habenti, tum ignaro difficillimum est: iuncta enim est uenae arteria, his nerui. Ita, si neruum scalpellus attingit, sequitur neruorum distentio, eaque hominem crudeliter consumit. At arteria incisa neque coit neque sanescit; interdum etiam, ut sanguis uehementer erumpat, efficit.\n\t\t\t\t\t\t Ipsius quoque uenae, si forte praecisa est, capita comprimuntur, neque sanguinem emittunt. At si timide scalpellus demittitur, summam cutem lacerat neque uenam incidit: nonnumquam  ea latet neque facile reperitur. Ita multae res id difficile inscio faciunt, quod perito facillimum est. Incidenda ad medium uena est. Ex qua cum sanguis erumpit, colorem eius habitumque oportet attendere.\n\t\t\t\t\t\t Nam si is crassus et niger est, uitiosus est, ideoque utiliter effunditur: si rubet et perlucet, integer est; eaque missio sanguinis adeo non prodest, ut etiam noceat; protinusque is supprimendus est. Sed id euenire non potest sub eo medico, qui scit, ex quali corpore sanguis mittendus sit.\n\t\t\t\t\t\t Illud magis fieri solet, ut aeque niger adsidue ac primo die profluat; quod quamuis ita est, tamen si iam satis fluxit, supprimendus est, semperque ante finis faciendus est, quam anima deficiat, deligandumque brachium superinposito expresso ex aqua frigida penicillo, et postero die auerso medio digito uena ferienda, ut recens coitus eius resoluatur iterumque sanguinem fundat.\n\t\t\t\t\t\t Siue autem primo siue secundo die sanguis, qui crassus et niger initio fluxerat, et rubere et perlucere coepit, satis materiae detractum est, atque quod superest sincerum est; ideoque protinus brachium deligandum habendumque ita est, donec ualens cicatricula sit; quae celerrime in uena confirmatur. Cucurbitularum duo uero genera sunt, aeneum et corneum. Aenea altera parte patet, altera clausa est: altera cornea parte aeque patens altera foramen habet exiguum. In aeneam linamentum ardens coicitur, ac sic os eius corpori aptatur inprimiturque, donec inhaereat.\n\t\t\t\t\t\t Cornea corpori per se inponitur, deinde, ubi ea parte, qua exiguum foramen est, ore spiritus adductus est, superque cera cauum id clausum est, aeque inhaerescit. Vtraque non ex his tantum materiae generibus, sed  \n\t\t\t\t\t\tetiam ex quolibet alio recte fit: ac si cetera defecerunt, caliculus quoque aut pultarius oris compressioris ei rei commode aptatur.\n\t\t\t\t\t\t Vbi inhaesit, si concisa ante scalpello cutis est, sanguinem extrahit, si integra est, spiritum. Ergo ubi materia, quae intus est, laedit, illo modo, ubi inflatio, hoc inponi solet. Vsus autem cucurbitulae praecipuus est, ubi non in toto corpore sed in parte aliqua uitium est, quam exhauriri ad confirmandam ualetudinem satis est.\n\t\t\t\t\t\t Idque ipsum testimonium est etiam scalpello sanguinem, ubi membro succurritur, ab ea potissimum parte, quae iam laesa est, esse mittendum, quod nemo cucurbitulam diuersae parti inponit, nisi cum profusionem sanguinis eo auertit, sed ei ipsi, quae dolet quaeque liberanda est. Opus etiam esse cucurbita potest in morbis longis, quamuis iam is spatium aliquod accessit, siue corrupta materia siue spiritu male habente:\n\t\t\t\t\t\t in acutis quoque quibusdam, si et leuari corpus debet et ex uena sanguinem mitti uires non patiuntur; idque auxilium ut minus uehemens, ita magis tutum neque umquam periculosum est, etiamsi in medio febris impetu, etiamsi in cruditate adhibetur.\n\t\t\t\t\t\t Ideoque ubi sanguinem mitti opus est, si incisa uena praeceps periculum est, aut si in parte corporis etiam \n\t\t\t\t\t\tuitium est, huc potius confugiendum est, cum eo tamen, ut sciamus hic ut nullum periculum, ita leuius praesidium esse, nec posse uehementi malo nisi aeque uehemens auxilium succurrere. Deiectionem autem antiqui uariis medicamentis crebraque alui ductione in omnibus paene morbis moliebantur; dabantque aut nigrum ueratrum aut filiculam aut squamam aeris, quam  Graeci uocant, aut lactucae marinae lac, cuius gutta pani adiecta abunde purgat, aut lac uel asininum aut bubulum, uel caprinum, eique salis paulum adiciebant, decoquebantque id et sublatis is, quae coierant, quod quasi serum supererat, bibere cogebant.\n\t\t\t\t\t\t Sed medicamenta stomachum fere laedunt: aluus si uehementius fluit aut saepius ducitur, hominem infirmat. Ergo numquam in aduersa ualetudine medicamentum eius rei causa recte datur, nisi ubi is morbus sine febre est, ut cum ueratrum nigrum aut atra bile uexatis aut cum tristitia insanientibus aut iis, quorum nerui parte aliqua resoluti sunt, datur.  \n\t\t\t\t\t\t At  febres sunt, satius est eius rei causa cibos potionesque adsumere, qui simul et alant et uentrem molliant; suntque ualetudinis genera, quibus ex lacte purgatio conuenit. Plerumque uero aluus potius ducenda est; quod ab Asclepiade quoque sic temperatum, ut tamen seruatum sit, uideo plerumque saeculo nostro praeteriri. Est autem ea moderatio, quam is secutus uidetur, aptissima, ut neque saepe ea medicina temptetur, et tamen semel, summum uel bis non omittatur: si caput graue est; si oculi caligant; si morbus maioris intestini est, quod Graeci colum nominant;\n\t\t\t\t\t\t si in imo uentre aut si in coxa dolores sunt; si in stomachum quaedam biliosa concurrunt, uel etiam pituita eo s umorue aliquis aquae similis confert; si spiritus difficilius redditur; si nihil per se uenter excernit, utique si iuxta quoque stercus est et intus remanet, aut si stercoris odorem nihil deiciens aeger ex spiritu suo sentit, aut si corruptum est quod excernitur; aut si prima inedia febrem non sustulit; aut si sanguinem mitti, cum opus sit, uires non patiuntur tempusue eius rei praeterit, aut si multum ante morbum aliquis potauit;\n\t\t\t\t\t\t aut si is, qui saepe uel sponte uel casu purgatus est, subito habet aluum suppressam. Seruanda uero illa sunt, ne ante tertium diem ducatur; ne ulla cruditate substante;  in corpore infirmo diuque in aduersa ualetudine exhausto, neue in eo, cui satis aluus cottidie reddit quiue eam liquidam habebit; ne in ipso accessionis impetu, quia quod tum infusum est, aluo continetur, regestumque in caput multo grauius periculum efficit.\n\t\t\t\t\t\t Pridie uero abstineri debet aeger, ut aptus tali curationi sit, eodem die ante aliquot horas aquam calidam bibere, ut superiores eius partes madescant; tum inmittenda in aluum est, si leui medicina contenti sumus, pura aqua, si paulo ualentiore, mulsa; si leni, ea, in qua faenum Graecum uel tisana uel malua decocta sit,\n\t\t\t\t\t\t [si reprimendi causa, ex uerbenis] acris autem est marina aqua uel alia sale adiecto; atque utraque decocta commodior est. Acrior fit adiecto uel oleo uel nitro uel melle: quoque acrior est, eo plus extrahit, sed minus facile sustinetur. Idque, quod infunditur, neque frigidum esse oportet neque calidum, ne alterutro modo laedat. Cum infusum est, quantum fieri potest, continere se in lecticulo debet aeger, nec primae cupiditati  \n\t\t\t\t\t\tdeiectionis protinus cedere: ubi necesse est, tum demum desidere.\n\t\t\t\t\t\t Fereque eo modo dempta materia, superioribus partibus leuatis, morbum ipsum mollit. Cum uero, quotiens res coegit, desidendo aliquis se exhausit, paulisper debet conquiescere; et ne uires deficiant, utique eo die cibum adsumere; qui plenior an exiguus sit, ex ratione eius accessionis, quae expectabitur aut in metu non erit, aestimari oportebit. At uomitus ut in secunda quoque ualetudine saepe necessarius biliosis est, sic etiam in is morbis, quos bilis concitauit. Ergo omnibus, qui ante febres horrore et tremore uexantur, omnibus, qui cholera laborant, omnibus etiam cum quadam hilaritate insanientibus, et comitiali quoque morbo oppressis necessarius est.\n\t\t\t\t\t\t Sed si acutus morbus est, sicut in cholera, si febris est, ut inter horrores, asperioribus medicamentis opus non est, sicut in deiectionibus quoque supra dictum est; satisque est ea uomitus causa sumi, quae sanis quoque sumenda esse proposui. At ubi longi ualentesque morbi sine febre sunt, ut comitialis, ut insania, ueratro quoque albo utendum est.\n\t\t\t\t\t\t Id neque hieme  aestate recte datur, optime uere, tolerabiliter autumno. Quisquis daturus erit, id agere ante debebit, ut accepturi corpus umidius sit. Illud scire oportet, omne eiusmodi medicamentum, quod potui datur, non semper aegris prodesse, semper sanis nocere. De frictione uero adeo multa Asclepiades tamquam inuentor eius posuit in eo uolumine, quod COMMVNIVM AVXILIORVM inscripsit,  cum trium faceret tantum mentionem, huius et aquae et gestationis, tamen maximam partem in hac consumpserit. Oportet autem neque recentiores uiros in is fraudare, quae uel reppererunt uel recte secuti sunt, et tamen ea, quae apud antiquiores aliquos posita sunt, auctoribus suis reddere.\n\t\t\t\t\t\t Neque dubitari potest, quin latius quidem et dilucidius, ubi et quomodo frictione utendum esse Asclepiades praeceperit, nihil tamen reppererit, quod  a uetustissimo  \n\t\t\t\t\t\tauctore Hippocrate paucis uerbis comprehensum sit, qui dixit frictione, si uehemens sit, durari corpus, si lenis, molliri: si multa, minui, si modica, inpleri. Sequitur ergo, ut tum utendum sit, cum  adstringendum corpus sit, quod hebes est, aut molliendum, quod induruit, aut digerendum in eo, quod copia nocet, aut alendum id, quod tenue et infirmum est.\n\t\t\t\t\t\t Quas tamen species si quis curiosus aestimet (quod iam ad medicum non pertinet), facile intelleget omnes ex una causa pendere, quae demit. Nam et adstringitur aliquid eo dempto, quod interpositum, ut id laxaretur, effecerat,  mollitur eo detracto, quod duritiem creabat, et inpletur non ipsa frictione sed eo cibo, qui postea usque ad cutem digestione quadam relaxatam penetrat.\n\t\t\t\t\t\t Diuersarum uero rerum in modo causa est. Inter unctionem autem et frictionem multum interest. Vngui enim leuiterque pertractari corpus etiam in acutis et recentibus morbis oportet, in remissione tamen et ante cibum. Longa uero frictione uti que in acutis morbis neque increscentibus conuenit, praeterquam cum phreneticis somnus ea quaeritur.\n\t\t\t\t\t\t Amat autem hoc auxilium ualetudo longa et iam a primo inpetu inclinata. Neque ignoro quosdam dicere omne auxilium necessarium esse increscentibus morbis, non cum iam per se finiuntur. Quod non ita se habet. Potest enim morbus, etiam qui per se finem habiturus est, celerius tamen adhibito auxilio pelli.\n\t\t\t\t\t\t Quod duabus de causis necessarium est, et ut quam primum bona ualetudo contingat, et ne morbus, qui remanet, iterum, quamuis leui de causa, exasperetur. Potest morbus minus grauis esse quam fuerit, neque ideo tamen solui, sed reliquiis quibusdam inhaerere, quas admotum aliquod auxilium discutit.\n\t\t\t\t\t\t Sed ut leuata quoque aduersa ualetudine recte frictio adhibetur, sic numquam adhibenda est fere increscente: uerum, si fieri potest, cum ex toto corpus ea uacabit; si minus, certe cum ea remiserit. Eadem autem modo in totis corporibus esse debet, ut cum infirmus aliquis implendus est, modo in partibus, aut quia ipsius eius membri inbecillitas  \n\t\t\t\t\t\tid requirit aut quia alterius.\n\t\t\t\t\t\t Nam et capitis longos dolores ipsius frictio leuat, non in inpetu tamen doloris, et membrum aliquod resolutum ipsius frictione confirmatur. Longe tamen saepius aliud perfricandum est, cum aliud dolet; maximeque cum a summis aut a mediis partibus corporis euocare materiam uolumus, ideoque extremas partes perfricamus.\n\t\t\t\t\t\t Neque audiendi sunt qui numero finiunt, quotiens aliquis perfricandus sit: id enim ex uiribus hominis colligendum est; et si is perinfirmus est, potest satis esse quinquagies, si robustior, potest ducenties esse faciendum; inter utrum deinde, prout uires sunt. Quo fit, ut etiam minus saepe in muliere quam in uiro, minus saepe in puero uel sene quam iuuene manus dimouendae sint.\n\t\t\t\t\t\t Denique si certa membra perfricantur, multa ualentique frictione opus est: nam neque totum corpus infirmari cito per partem potest, et opus est quam plurimum materiae digeri, siue id ipsum membrum siue per id aliud leuamus. At ubi totius corporis inbecillitas hanc curationem per totum id exigit, breuior esse debet et lenior, ut tantummodo summam cutem emolliat, quo facilius capax ex recenti bo nouae materiae fiat.\n\t\t\t\t\t\t In malis iam aegrum esse, ubi exterior pars corporis friget, interior cum siti calet, [ut] supra posui. Sed tunc quoque unicum in frictione praesidium est; quae si calorem in cutem euocauit, potest alicui medicinae locum facere. Gestatio quoque longis et iam inclinatis morbis aptissima est; utilisque est et iis corporibus, quae iam ex toto febre carent sed adhuc exerceri per se non possunt, et iis, quibus lentae morborum reliquiae remanent neque aliter eliduntur. Asclepiades etiam in recenti uehementique praecipueque ardente febre ad discutiendam eam gestatione dixit utendum.\n\t\t\t\t\t\t Sed id periculose fit, meliusque quiete eiusmodi impetus sustinetur. Si quis tamen experiri uolet, sic experiatur: si lingua non erit aspera, si nullus tumor, nulla durities, nullus dolor uisceribus aut capiti aut praecordiis suberit. Et ex toto numquam gestari corpus dolens debet, siue id in toto siue in parte est, nisi tamen solis neruis dolentibus, neque umquam increscente febre sed in remissione eius.\n\t\t\t\t\t\t Genera autem gestationis plura sunt adhibendaque sunt et pro uiribus cuiusque et pro opibus,  aut inbecillum hominem nimis digerant, aut humili desint. Lenissima est naui uel in portu  \n\t\t\t\t\t\tuel in flumine, uehementior uel in alto mari naui uel lectica, etiamnum acrior uehiculo: atque haec ipsa et intendi et leniri possunt.\n\t\t\t\t\t\t Si nihil eorum est, suspendi lectus debet et moueri: si ne id quidemst, at certe uni pedi subiciendum fulmentum est, atque ita lectus huc et illuc manu inpellendus. Et leuia quidem genera exercitationis infirmis conueniunt, ualentiora uero iis, qui iam pluribus diebus febre liberati sunt, aut iis, qui grauium morborum initia sic sentiunt, ut adhuc febre uacent (quod et in tabe et in stomachi uitiis, et cum aqua cutem subit, et interdum in regio fit), aut ubi quidam morbi, qualis comitialis, qualis insania est, sine febre quamuis diu manent.\n\t\t\t\t\t\t In quibus adfectibus ea quoque genera exercitationum necessaria sunt, quae conprehendimus eo loco, quo, quemadmodum sani neque firmi homines se gererent, praecepimus. Abstinentiae uero duo genera sunt, alterum ubi nihil adsumit aeger, alterum ubi non nisi quod oportet. Initia morborum primum famem sitimque desiderant, ipsi deinde morbi moderationem, ut neque aliud quam expedit neque eius ipsius nimium sumatur: neque enim conuenit iuxta inediam protinus satietatem esse. Quod si sanis quoque corporibus inutile est, ubi aliqua necessitas famem fecit, quanto inutilius est etiam in corpore aegro?\n\t\t\t\t\t\t Neque ulla res magis adiuuat laborantem quam tempestiua abstinentia. Intemperantes homines apud nos ipsi cibi * * * tempora curantibus dantur: rursus alii tempora medicis pro dono remittunt, sibi ipsis modum uindicant. Liberaliter agere se credunt, qui cetera illorum arbitrio relinquant, in genere cibi liberi sunt: quasi quaeratur quid medico liceat, non quid aegro salutare sit, cui uehementer nocet, quotiens in eius, quod adsumitur, uel tempore uel modo uel genere peccatur. Sudor etiam duobus modis elicitur, aut sicco calore aut balneo. Siccus calor est et harenae calidae et Laconici et clibani et quarundam naturalium sudationum, ubi terra profusus calidus uapor \n\t\t\t\t\t\t\n\t\t\t\t\t\taedificio includitur, sicut super Baias in murtetis habemus. Praeter haec sole quoque et exercitatione mouetur. Vtiliaque haec genera sunt, quotiens umor intus nocet, isque digerendus est. Ac neruorum quoque quaedam uitia sic optime curantur.\n\t\t\t\t\t\t Sed cetera infirmis possunt conuenire: sol et exercitatio tantum robustioribus, qui tamen sine febre uel inter initia morborum uel etiam grauibus morbis tenentur. Cauendum autem est, ne quid horum uel in febre uel in cruditate temptetur. At balnei duplex usus est: nam modo discussis febribus initium cibi plenioris uinique firmioris [ualetudinis] facit, modo ipsam febrem tollit; fereque adhibetur, ubi summam cutem relaxari euocarique corruptum umorem et habitum corporis mutari expedit.\n\t\t\t\t\t\t Antiqui timidius eo utebantur, Asclepiades audacius. Neque terrere autem ea res, si tempestiua est, debet: ante tempus nocet. Quisquis febre liberatus est, simulatque ea uno die non accessit, eo, qui proximus est post tempus accessionis, tuto lauari potest. At si circumitum habere ea febris solita est, sic ut tertio quartoue die reuertatur, quandocumque non accessit, balneum tutum est.\n\t\t\t\t\t\t Manentibus uero adhuc febribus, si eae sunt quae lentae lenesque iam diu male habent, recte medicina ista temptatur, cum eo tamen, ne praecordia dura sint neue ea tumeant, neue lingua aspera sit, neue aut in medio corpore aut in capite dolor ullus sit, neue tum febris increscat. Atque in iis quidem febribus, quae certum circuitum habent, duo balnei tempora sunt, alterum ante horrorem, alterum febre finita:\n\t\t\t\t\t\t in is uero, qui lentis febriculis diu detinentur, cum aut ex toto recessit accessio, aut si id non solet, certe lenita est, iamque corpus tam integrum est, quam maxime esse in eo genere ualetudinis solet. Inbecillus homo iturus in balneum uitare debet, ne ante frigus aliquod experiatur.\n\t\t\t\t\t\t Vbi in balneum uenit, paulisper resistere experirique, num tempora adstringantur, et an sudor aliqui oriatur: si illud incidit, hoc non secutum est, inutile est eo die balineum perunguendusque is leniter et auferendus est, uitandumque omni modo frigus, et abstinentia utendum.\n\t\t\t\t\t\t At si temporibus integris primum ibi, deinde alibi sudor incipit, fouendum os aqua calida; tum in solio \n\t\t\t\t\t\t\n\t\t\t\t\t\tdescendendum est, atque ibi quoque uidendum est, num sub primo contactu aquae calidae summa cutis inhorrescat, quod uix fieri potest, si priora recte cesserunt: certum autem signum inutilis balinei est. Ante uero an postea quam in aquam calidam se demittat aliquis perungui debeat, ex ratione ualetudinis suae cognoscat.\n\t\t\t\t\t\t Fere tamen, nisi ubi nominatim ut postea fiat praecipietur, moto sudore leuiter corpus perunguendum, deinde in aquam calidam demittendum est. Atque hic quoque habenda uirium ratio est; neque committendum, ut per aestum anima deficiat; sed maturius is auferendus curioseque uestimentis inuoluendus est, ut neque ad eum frigus adspiret, et ibi quoque, antequam aliquid adsumat, insudet.\n\t\t\t\t\t\t Fomenta quoque calida sunt milium, sal, harena, quidlibet eorum calfactum et in linteum coniectum: si minore ui opus est, etiam solum linteum, at si maiore, exstincti tiones inuolutique panniculis et sic circumdati. Quin etiam calido oleo replentur utriculi, et in uasa fictilia, [similitudine] quas lenticulas uocant, aqua coicitur; et sal sacco linteo excipitur, demittiturque in aquam bene calidam,\n\t\t\t\t\t\t tum super id membrum, quod fouendum est, conlocatur * * * iuxtaque ignem ferramenta duo sunt, capitibus paulo latioribus, alterumque ex iis demittitur in eum salem, et super aqua leuiter aspergitur: ubi frigere coepit, ad ignem refertur, et idem in altero fit, deinde inuicem in utroque: inter quae descendit salsus et calidus sucus, qui contractis aliquo morbo neruis opitulatur. His omnibus commune est digerere id, quod uel praecordia onerat, uel fauces strangulat, uel in aliquo membro nocet. Quando autem quoque utendum sit, in ipsis morborum generibus dicetur. Cum de iis dictum sit, quae detrahendo iuuant, ad ea ueniendum est, quae alunt, id est, CIBVM ET POTIONEM. Haec autem non omnium tantum morborum sed etiam secundae ualetudinis communia praesidia sunt; pertinetque ad rem omnium proprietates  \n\t\t\t\t\t\tnosse, primum ut sani sciant, quomodo his utantur, deinde ut exsequentibus nobis morborum curationes liceat species rerum, quae adsumendae erunt, subicere, neque necesse sit subinde singulas eas nominare. Scire igitur oportet omnia legumina, quaeque ex frumentis panificia sunt, generis ualentissimi esse (ualentissimum uoco, in quo plurimum alimenti est); item omne animal quadrupes domi natum; omnem grandem feram, quales sunt caprea, ceruus, aper, onager; omnem grandem auem, quales sunt anser et pauo et grus; omnes beluas marinas, ex quibus cetus est quaeque his pares sunt; item mel et caseum. Quo minus mirum est opus pistorium ualentissimum esse, quod ex frumento, adipe, melle, caseo constat. In media uero materia numerari ex holeribus debere ea, quorum radices uel bulbos adsumimus; ex quadrupedibus leporem; aves omnes a minimis ad phoenicopterum; item pisces omnes, qui salem non patiuntur solidiue saliuntur. Inbecillissimam uero materiam esse omnem caulem holeris et quicquid in caule nascitur, qualis est cucurbita et cucumis et capparis, omnia poma, oleas, cochleas, itemque conculia. Sed quamuis haec ita discreta sunt, tamen etiam quae sub eadem specie sunt, magna discrimina recipiunt, aliaque res alia uel ualentior est uel infirmior: siquidem plus alimenti est in pane quam in ullo alio, firmius est triticum quam milium, id ipsum quam hordeum; et ex tritico firmissima siligo, deinde simila, deinde cui nihil demptum est, qu  Graeci uocant: infirmior est ex polline, infirmissimus cibarius panis. Ex leguminibus uero ualentior faba uel lenticula quam pisum. Ex holeribus ualentior rapa napique et omnes bulbi, in quibus cepam quoque et alium numero, quam pastinaca uel  specialiter radicula appellatur. Item firmior brassica et beta et porrum quam lactuca uel cucurbita uel asparagus.\n\t\t\t\t\t\t At ex fructibus surculorum ualentiores uuae,  \n\t\t\t\t\t\tficus, nuces, palmulae quam quae poma proprie nominantur; atque ex his ipsis firmiora quae sucosa quam quae fragilia sunt. Item ex is auibus, quae in media specie sunt, ualentior ea, quae pedibus quam quae uolatu magis nititur: et ex is,  uolatu fidunt, firmiores quae grandiores aues quam quae minutae sunt, ut ficedula et turdus. Atque eae quoque, quae in aqua degunt, leuiorem cibum praestant, quam quae natandi scientiam non habent. Inter domesticas uero quadrupedes leuissima suilla est, grauissima bubula. Itemque ex feris, quo maius quodque animal, eo robustior ex eo cibus est. Pisciumque eorum, qui ex media materia sunt, quibus maxime utimur, tamen grauissimi sunt, ex quibus salsamenta quoque fieri possunt, qualis lacertus est; deinde ii qui, quamuis teneriores, tamen duri sunt, ut aurata, coruus, sparus, oculata, tunc plani, post quos etiamnum leuiores lupi mullique, et post hos omnes saxatiles. Neque uero in generibus rerum tantummodo discrimen est, sed etiam in ipsis; quod et aetate fit et membro et solo et caelo et habitu. Nam quadrupes omne animal, si lactens est, minus alimenti praestat, itemque quo tenerior pullus cohortalis est; in piscibus quoque media aetas, quae non summam magnitudinem inpleuit. Deinde ex eodem sue ungulae, rostrum, aures, cerebellum, ex agno haedoue cum petiolis totum caput aliquanto quam cetera membra leuiora sunt, adeo ut in media materia poni possint.\n\t\t\t\t\t\t Ex auibus colla alaeue recte infirmis adnumerantur. Quod ad solum uero pertinet, frumentum quoque ualentius est collinum quam campestre; leuior piscis inter saxa editus quam in harena, leuior in harena quam in limo. Quo fit, ut e stagno uel lacu uel flumine eadem genera grauiora sint, leuiorque qui in alto quam qui in uado uixit. Omne etiam ferum animal domestico leuius, et \n\t\t\t\t\t\t\n\t\t\t\t\t\tquodcumque umido caelo quam quod sicco natum est.\n\t\t\t\t\t\t Deinde etiam omnia pinguia quam macra, recentia quam salsa, noua quam uetusta plus alimenti habent. Tum res eadem magis alit iurulenta quam assa, magis assa quam elixa. Ouum durum ualentissimae materiae est, molle uel sorbile inbecillissimae. Cumque panificia omnia firmissima sint, elota tamen quaedam genera frumenti, ut halica, oryza, tisana, uel ex isdem facta sorbitio aut pulticula, et aqua quoque madens panis inbecillissimis adnumerari potest. Ex potionibus uero quaecumque ex frumento facta est, itemque lac, mulsum, defrutum, passum, uinum aut dulce aut uehemens aut mustum aut magnae uetustatis ualentissimi generis est.  acetum et  uinum, quod paucorum annorum uel austerum uel pingue est, in media materia est; ideoque infirmis numquam generis alterius dari debet. Aqua omnium inbecillissima est; firmiorque ex frumento potio est, quo firmius est ipsum frumentum; firmior ex eo uino, quod bono solo quam quod tenui, quodque temperato caelo quam quod nimis aut umido aut nimis sicco nimiumque aut frigido aut calido natum est.\n\t\t\t\t\t\t Mulsum, quo plus mellis habet, defrutum, quo magis incoctum est, passum, ex quo sicciore uua est, eo ualentius est. Aqua leuissima pluuialis est, deinde fontana, tum ex flumine, tum ex puteo, post haec ex niue aut glacie: grauior his ex lacu, grauissima ex palude. Facilis etiam et necessaria cognitio est naturam eius requirentibus. Nam leuis pondere apparet, et ex is, quae pondere pares sunt, eo melior quaeque est, quo celerius et calfit et frigescit, quoque celerius in ea legumina percoquuntur.\n\t\t\t\t\t\t Fere uero sequitur, ut, quo ualentior quaeque materia est, eo minus facile concoquatur, sed, si concocta est, plus alat.  \n\t\t\t\t\t\tItaque utendum est materiae genere pro uiribus, modusque omnium pro genere sumendus. Ergo inbecillis hominibus rebus infirmissimis opus est: mediocriter firmos media materia optime sustinet, et robustis apta ualidissima est. Plus deinde aliquis adsumere ex leuioribus potest: magis in iis, quae ualentissima sunt, temperare sibi debet. Neque haec sola discrimina sunt; sed etiam aliae res boni suci sunt, aliae mali, quas  uel  Graeci uocant; aliae lenes, aliae acres; aliae crassiorem pituitam in nobis faciunt, aliae tenuiorem; aliae idoneae stomacho, aliae alienae sunt; itemque aliae inflant, aliae ab hoc absunt; aliae calfaciunt, aliae refrigerant; aliae facile in stomacho acescunt, aliae \n\t\t\t\t\t\t facile intus corrumpuntur; aliae mouent aluum, aliae supprimunt; aliae citant urinam, aliae tardant; quaedam somnum mouent, quaedam sensum excitant. Quae omnia ideo noscenda sunt, quoniam aliud alii uel corpori uel ualetudini conuenit. Boni suci sunt triticum, siligo, halica, oryza, amulum, tragum, tisana, lac, caseus mollis, omnis uenatio, omnes aues, quae ex media materia sunt, ex maioribus quoque eae, quas supra nominaui; medii inter teneros durosque pisces, ut mullus, ut lupus; uerna lactuca, urtica, malua, [cucumis,] cucurbita,  portulaca, cocleae, palmulae;\n\t\t\t\t\t\t ex pomis quodcumque neque acerbum neque acidum est; uinum dulce uel lene, passum, defrutum; oleae, quae ex his duobus in altero utro seruatae sunt; uuluae, rostra, trunculique suum, omnis pinguis caro, omnis glutinosa, omne iecur. Mali uero suci sunt milium, panicium, hordeum, legumina; caro domestica permacra omnisque caro salsa, omne salsamentum, garum, uetus caseus; siser, radicula, rapa, napi, bulbi; brassica  \n\t\t\t\t\t\tmagisque etiam cyma eius, asparagus, beta, cucumis, porrus, eruca, nasturcium, thymum, nepeta, satureia, hysopum, ruta, anetum, feniculum, cuminum, anesum, lapatium, sinapi, alium, cepe; lienes, renes, intestina; pomum quodcumque acidum uel acerbum est; acetum, omnia acria, acida, acerba, oleum; pisces quoque saxatiles, omnesque, qui ex tenerrimo genere sunt, aut qui rursus nimium duri uirsique sunt, ut fere quos stagna, lacus limosique riui ferunt, quique in nimiam magnitudinem excesserunt. Lenes autem sunt sorbitio, pulticula, laganus, amilum, tisana, pinguis caro et quaecumque glutinosa est; quod fere quidem in omni domestica fit, praecipue tamen in ungulis trunculisque suum, in peiolis capitulisque haedorum et uitulorum et agnorum, omnibusque cerebellis; item qui proprie bulbi nominantur, lac, defrutum, passum, nuclei pinei.\n\t\t\t\t\t\t Acria sunt omnia nimis austera, omnia acida, omnia salsa, et mel quidem, quo melius est, eo magis. Item alium, cepa, eruca, ruta, nasturcium, cucumis, beta, brassica, asparagus, sinapi, radicula, intubus, ocimum, lactuca, maximaque holerum pars. Crassiorem autem pituitam faciunt oua sorbilia, halica, oriza, amulum, tisana, lac, bulbi, omniaque fere glutinosa. Extenuant eandem omnia salsa, atque acria atque acida. Stomacho autem aptissima sunt, quaecumque austera sunt; etiam quae acida sunt, quaeque contacta sale modice sunt; item panis sine fermento, et elota halica, uel oriza uel tisana; omnis auis, omnis uenatio; atque utraque uel assa uel elixa: ex domesticis animalibus bubula:\n\t\t\t\t\t\t si quid ex ceteris sumitur, macrum potius quam pingue;  \n\t\t\t\t\t\tex sue ungulae, rostra, aures, uoluae sterilesque; ex holeribus intubus, lactuca, pastinaca, cucurbita elixa, siser; ex pomis cerasium, morum, sorbum, pirum fragile, quale Crustuminum uel Meuianum est; item pira, quae reponuntur, Tarentina atque Signina, malum orbiculatum aut Scaudianum uel Amerinum uel Cotoneum uel Punicum, uuae ex olla;\n\t\t\t\t\t\t molle ouum, palmulae, nuclei pinei, oleae albae ex dura muria, eaedem aceto intinctae, uel nigrae, quae in arbore bene permaturuerunt, uel quae in passo defrutoue seruatae sunt; uinum austerum, licet etiam asperum sit, item resinatum; duri ex media materia pisces, ostrea, pectines, murices, purpurae, cocleae, cibi potionesque uel frigidae uel feruentes, apsinthium. Aliena uero stomacho sunt omnia tepida, omnia salsa, omnia iurulenta, omnia praedulcia, omnia pinguia, sorbitio, panis fermentatus, itemque uel ex milio uel ex hordeo, radices holerum, et quodcumque holus ex oleo garoue estur, mel, mulsum, defrutum, passum, lac, omnis caseus, uua recens, ficus et uirides et aridae, legumina omnia, quaeque inflare consuerunt;\n\t\t\t\t\t\t item thymum, nepeta, satureia, hysopum, nasturcium, lapatium, lapsanum, iuglandes. Ex his autem intellegi potest non, quicquid boni suci est, protinus stomacho conuenire, neque, quid stomacho conuenit, protinus boni suci esse. Inflant autem omnia fere legumina, omnia pinguia, omnia dulcia, omnia iurulenta, mustum, atque etiam id uinum, cui nihil adhuc aetatis accessit; ex holeribus alium, cepa, brassica, omnesque radices, excepto sisere et pastinaca;\n\t\t\t\t\t\t bulbi, ficus etiam aridae sed \n\t\t\t\t\t\t\n\t\t\t\t\t\tmagis uirides, uuae recentes, nuces omnes, exceptis nucleis pineis, lac, omnisque caseus; quicquid deinde subcrudum aliquis adsumpsit. Minima inflatio fit ex uenatione, aucupio, piscibus, pomis, oleis, conchyliisue, ouis uel mollibus uel sorbilibus, uino uetere. Feniculum uero et anetum inflationes etiam leuant. At calfaciunt piper, sal, caro omnis iurulenta, alium, cepa, ficus aridae, salsamentum, uinum, et quo meracius est, eo magis. Refrigerant holera, quorum crudi caules adsumuntur, ut intubus et lactuca, et item coriandrum, cucumis, elixa cucurbita, beta, mora, cerasia, mala austera, pira fragilia, caro elixa, praecipueque acetum, siue cibus ex eo siue potio adsumitur. Facile autem intus corrumpuntur panis fermentatus, et quisquis alius quam ex tritico est, lac, mel; ideoque etiam lactentia atque omne pistorium opus, teneri pisces, ostrea, holera, caseus et recens et uetus, crassa uel tenera caro, uinum dulce, mulsum, defrutum, passum; quicquid deinde uel iurulentum est uel nimis dulce uel nimis tenue.\n\t\t\t\t\t\t At minime intus uitiantur panis sine fermento, aues et eae potius duriores, duri pisces: neque solum aurata tuta aut sparus sed etiam lolligo, lucusta, polypus; item bubula omnisque dura caro; eademque aptior est, si macra, si salsa est; omniaque salsamenta, cocleae, murices, purpurae; uinum austerum uel resinatum. At aluum mouent panis fermentatus, magisque si cibarius uel hordiacius est, brassica, si subcruda est, lactuca, anetum, nasturcium, ocimum, urtica, portulaca, radicula, capparis, alium, cepa, malua, lapatium, beta, asparagus, cucurbita, cerasia, mora, uua , omnia mitia, ficus etiam arida, sed magis uiridis, uuae recentes;\n\t\t\t\t\t\t pingues minutae aues, cocleae, garum, salsamentum, ostrea, pelorides, echini, musculi, et omnes fere conchulae, maximeque ius earum, saxatiles et omnes teneri pisces, sepiarum atramentum; si qua caro adsumitur, pinguis, eadem uel iurulenta uel elixa, aues quae natant,  \n\t\t\t\t\t\tmel crudum, lac, lactntia omnia, mulsum, uinum dulce uel salsum, aqua tenera; omnia dulcia, tepida, pinguia, elixa, iurulenta, salsa uel diluta. Contra astringunt panis ex siligine uel ex simila, magis si sine fermento est, magis etiam si ustus est, intenditurque uis eius etiam, si bis coquitur, pulticula uel ex halica uel ex panicio uel ex milio, itemque ex isdem sorbitio, et magis si haec ante fricta sunt; lenticula, cui uel beta uel intubus uel ambubeia uel plantago adiecta est, magisque etiam si illa ante fricta est, per se etiam intubus uel ex plantagine uel ambubeia fcta, minuta holera, brassica bis decocta; dura oua, magisque si assa sunt;\n\t\t\t\t\t\t minutae aues, merula, palumbus, magisque in posca si decoctus est, grues, omnes aues, quae magis currunt quam uolant; lepus, caprea, iecur ex eis, quae sebum habent, maximeque bubulum, ac sebum ipsum; caseus, qui uehementior uetustate fit uel ea mutatione, quam in eo transmarino uidemus, aut si recens est, ex melle mulsoue decoctus;\n\t\t\t\t\t\t item mel coctum, pira inmatura, sorua, magisque ea, quae torminalia nominantur, mala Cotonea et Punica, oleae uel albae uel permaturae, murta, palmulae, purpurae, murices, uinum resinatum uel asperum, item meracum, acetum, mulsum quod inferuuit, item defrutum, passum, aqua uel tepida uel praefrigida, dura, id est ea, quae tarde putescit, ideoque pluuia potissimum; omnia dura, macra, austera, aspera, tosta,  carne assa potius quam elixa. Vrinam autem mouent quaecumque in horto nascentia boni odoris sunt, ut apium, ruta, anetum, ocimum, menta, hysopum, anesum, coriandrum, nasturcium, eruca, feniculum; praeter haec asparagus, capparis, nepeta, thymum, satureia, lapsanum, pastinaca, magisque agrestis, radicula, siser, cepa; ex uenatione maxime lepus; uinum tenue, piper et rotundum et longum, sinapi, absinthium, nuclei pinei. Somno uero aptum est papauer, lactuca, maximeque aestiua, cuius coliculus iam lacte repletus est, morum, porrus. Sensus excitat nepeta, thymum, satureia, hysopum, praecipueque puleium, ruta et cepe. EVOCARE uero materiam multa admodum possunt, sed ea cum ex peregrinis medicamentis maxime constent, aliisque magis, quam quibus ratione uictus succurritur, opitulentur, in praesentia differam: ponam uero ea, quae prompta et is morbis, de quibus protinus dicturus sum, apta corpus erodunt, et sic eo quod mali est extrahunt. Habent autem hanc facultatem semen erucae, nasturcii, radiculae, praecipue tamen omnium sinapi. Salis quoque et fici eadem uis est. Leniter uero simul et REPRIMVNT et molliunt lana sucida quo cum aceto uel uino oleum adiectum est, contritae palmulae, furfures in salsa aqua uel aceto decoctae. At simul et reprimunt et refrigerant herba muralis ( uel  appellant), serpullum, puleium, ocimum, herba sanguinalis, quam Graeci  uocant, portulaca, papaueris folium, capriolique uitium, coriandrum, folia hyoscyamu, muscus, siser, apium, solanum (quam strychnon Graeci uocant), brassicae folia, intubus, plantago, feniculi semen;\n\t\t\t\t\t\t contrita pira uel mala, praecipueque Cotonea, lenticula; aqua frigida, maximeque pluuialis, uinum, acetum, et horum aliquo madens uel panis uel farina uel spongia uel cinis uel lana sucida uel etiam linteolum; creta Cimolia, gypsum; melinum, murteum, rosa, acerbum oleum; uerbenarum contusa cum teneris colibus folia;\n\t\t\t\t\t\t cuius generis sunt olea, \n\t\t\t\t\t\t\n\t\t\t\t\t\tcupressus, myrtus, lentiscus, tamarix, ligustrum, rosa, rubus, laurus, hedera, Punicum malum. Sine frigore autem reprimunt cocta mala Cotonea, malicorium, aqua calda, in qua uerbenae coctae sunt, quas supra posui, puluis uel ex faece uini uel ex murti foliis, amarae nuces. CALFACIT uero ex qualibet farina cataplasma siue ex tritici siue farris siue hordei siue erui siue lolii siue milii uel panicii uel lenticulae uel fabae uel lupini  uel feni Graeci, ubi ea deferuit calidaque inposita est. Valentior tamen ad id omnis farina est ex mulso quam ex aqua cocta. Praeterea cyprinum, irinum, medulla, adeps ex fele, oleum, magisque si uetus est, iunctaque oleo sal, nitrum, git, piper, quinquefolium. Fereque quae uehementer reprimunt et refrigerant, durant: quae calfaciunt, digerunt et emolliunt, praecipueque ad emolliendum potest cataplasma ex lini uel feni Graeci semine. His autem omnibus, et simplicibus et permixtis, uarie medici utuntur, ut magis quid quisque persuaserit sibi appareat, quam quid euidenter compererit. Prouisis omnibus, quae pertinent ad uniuersa genera morborum, ad singulorum curationes ueniam. Hos autem in duas species Graeci diuiserunt, aliosque ex his acutos, alios longos esse dixerunt. Ideque quoniam non semper eodem modo respondebant, eosdem alii inter acutos, alii inter longos rettulerunt; ex quo plura eorum genera esse manifestum est.\n\t\t\t\t\t\t Quidam enim breues utique sunt, qui cito uel tollunt hominem, uel ipsi cito finiuntur; quidam longi, sub quibus neque sanitas in propinquo neque exitium est; tertiumque genus eorum est, qui modo acuti, modo longi sunt, idque non in febribus tantummodo, in quibus frequentissimum est, sed in aliis quoque fit.\n\t\t\t\t\t\t Atque etiam praeter hos quartum est, quod neque acutum dici potest, quia non peremit, neque utique longum, quia, si occurritur, facile sanatur. Ego cum de singulis dicam, cuius quisque generis sit indicabo. Diuidam autem omnes in eos, qui IN TOTIS CORPORIBVS consistere uidentur, et eos, qui oriuntur in partibus. Incipiam a prioribus, pauca de omnibus praefatus. In nullo quidem morbo minus fortuna sibi uindicare quam ars potest: ut pote qum repugnante natura nihil medicina proficiat. Magis tamen ignoscendum medico est parum proficienti in acutis morbis quam in longis: hic enim breue spatium est, intra quod, si auxilium non profuit, aeger extinguitur: ibi et deliberationi et mutationi remediorum tempus patet, adeo ut raro, si inter initia medicus accessit, obsequens aeger sine illius uitio pereat.\n\t\t\t\t\t\t Longus tamen morbus cum penitus insedit, quod ad difficultatem pertinet, acuto par est. Et acutus quidem quo uetustior est, longus autem quo recentior, eo facilius curatur. Alterum illud ignorari non oportet, quod non omnibus aegris eadem auxilia conueniunt. Ex quo incidit, ut alia atque alia summi auctores quasi sola uindicarint, prout cuique cesserat.\n\t\t\t\t\t\t Oportet itaque,  \n\t\t\t\t\t\tubi aliquid non respondet, non tanti putare auctorem quanti aegrum, et experiri aliud atque aliud, sic tamen ut in acutis morbis cito mutetur quod nihil prodest in longis, quos tempus ut facit sic etiam soluit, non statim condemnetur, si quid non statim profuit, minus uero remoueatur, si quid paulum saltem iuuat, quia profectus tempore expletur. Protinus autem inter initia scire facile est, quis acutus morbus quis longus sit, non in is solis, in quibus semper ita se habet, sed in is quoque, in quibus uariat. Nam ubi sine intermissionibus accessiones et dolores graues urgent, acutus est morbus: ubi lenti dolores lentaeue febres sunt et spatia inter accessiones porrigunt, acceduntque ea signa, quae priore uolumine exposita sunt, longum hunc futurum esse manifestum est.\n\t\t\t\t\t\t Videndum etiam est, morbus an increscat, an consistat, an minuatur, quia quaedam remedia increscentibus morbis, plura inclinatis conueniunt; eaque, quae decrescentibus apta sunt, ubi acutus increscens urget, in remissionibus potius experienda sunt. Increscit autem morbus, dum grauiores dolores accessionesque ueniunt, eaeque et ante, quam proximae, reuertuntur et postea desinunt.\n\t\t\t\t\t\t Atque in longis quoque morbis etiam tales notas non habentibus scire licet increscere, si somnus incertus est, si deterior concoctio, si foediores deiectiones, si tardior sensus, si pigrior mens, si percurrit corpus frigus aut calor, si id magis pallet. Ea uero, quae contraria his sunt, decedentis eius notae sunt. * * \n\t\t\t\t\t\tPraeter haec in acutis morbis serius aeger alendus est, nec nisi iam is inclinatis, ut primo dempta materia impetum frangat, in longis maturius, ut sustinere spatium adfecturi mali possit.\n\t\t\t\t\t\t Ac si quando is non in toto corpore sed in parte est, magis tamen ad rem pertinet uim totius corporis moliri quam proprie partis aegrae sanitatem. Multum etiam interest, ab initio quis recte curatus sit an perperam, quia curatio minus is prodest, in quibus adsidue frustra fuit. Si qui temere habitus adhuc integris uiribus uiuit, admota curatione momento restituitur. Sed cum ab is coeperim, quae notas quasdam futurae aduersae ualetudinis exhibent, curationum quoque principium ab animaduersione eiusdem temporis faciam. Igitur si quid ex is, quae proposita sunt, incidit, omnium optima sunt quies et \n\t\t\t\t\t\t\n\t\t\t\t\t\tabstinentia: si quid bibendum est, aqua, idque interdum uno die fieri satis est, interdum, si terrentia manent, biduo; proximeque abstinentiam sumendus est cibus exiguus, bibenda aqua, postero die etiam vinum, deinde inuicem alternis diebus modo aqua modo uinum, donec omnis [causae] \n\t\t\t\t\t\tmetus finiatur.\n\t\t\t\t\t\t Per haec enim saepe instans grauis morbus discutitur. Plurimique falluntur, dum se primo die protinus sublaturos languorem aut exercitatione aut balneo aut coacta deiectione aut uomitu aut sudationibus aut uino sperant; non quo non interdum incidat aut non decpert sed quo saepius fallat, solaque abstinentia sine ullo periculo medeatur: cum praesertim etiam pro modo terroris moderari liceat, et, si leuiora indicia fuerunt, satis sit a uino tantum abstinere, quod subtractum plus, quam si cibo quid dematur, adiuuat;\n\t\t\t\t\t\t si paulo grauiora, facile sit non aquam tantum bibere sed etiam cibo carnem subtrahere, interdum panis quoque minus quam pro consuetudine adsumere, umidoque cibo esse contentos et holere potissimum, satisque sit tum ex toto a cibo, a uino, ab omni motu corporis abstinere, cum uehementes notae terruerunt. Neque dubium est, quin uix quisquam, qui non dissimulauit sed per haec mature morbo occurrit, aegrotet. Atque haec quidem sanis facienda sunt tantum cum causa metuentibus. Sequitur uero CVRATIO FEBRIVM quod et in toto corpore et uulgare maxime morbi genus est. Ex his una cotidiana, altera tertiana, altera quartana est. Interdum etiam longiore circuitu quaedam redeunt, sed id raro fit. In prioribus et morbi * sunt et medicina. Et quartanae quidem simpliciores sunt. Incipiunt fere ab horrore, deinde calor erumpit, finitaque febre biduum integrum est: ita quarto die reuertitur. Tertianarum uero duo genera sunt. Alterum eodem modo, quo quartana, et incipiens et desinens, illo tantum interposito discrimine, quod unum diem praestat integrum, tertio redit. Alterum longe perniciosius, quod tertio quidem die reuertitur, ex quadraginta autem et octo horis fere triginta et sex per accessionem occupat (interdum etiam uel minus uel plus), neque ex toto in remissione desistit, sed tantum leuius est. Id genus plerique medici  appellant. Cottidianae uero uariae sunt et multiplices. Aliae enim protinus a calore incipiunt, aliae a frigore, aliae ab horrore. Frigus uoco, ubi  \n\t\t\t\t\t\textremae partes membrorum inalgescunt, horrorem, ubi corpus totum intremit. Rursus aliae sic desinunt, ut ex toto sequatur integritas; aliae sic, ut aliquantum quidem minuatur ex febre, nihilo minus tamen quaedam reliquiae remaneant, donec altera accessio accedat; ac saepe aliae * * uix quicquam aut nihil remittant sed continuent.\n\t\t\t\t\t\t Deinde aliae feruorem ingentem habent, aliae tolerabilem: aliae cotidie pares sunt, aliae inpares, atque inuicem altero die lenior, altero uehementior * : aliae tempore eodem postridie reuertuntur, aliae uel serius uel celerius: aliae diem noctemque accessione et decessione implent, aliae minus, aliae plus: aliae cum decedunt, sudorem mouent, aliae non mouent; atque alias per sudorem ad integritatem uenitur, alias tantum corpus inbecillius redditur.\n\t\t\t\t\t\t At accessiones etiam modo singulae singulis diebus fiunt, modo binae pluresue concurrunt. Ex quo saepe euenit, ut cotidie plures accessiones remissionesque sint, sic tamen, ut unaquaeque alicui priori respondeat. Interdum uero accessiones quoque confunduntur, sic ut notari neque tempora earum neque spatia possint. Neque uerum est, quod dicitur a quibusdam, nullam febrem inordinatam esse, nisi aut ex uomica aut ex inflammatione aut ex ulcere: facilior enim semper curatio foret, si hoc uerum esset: sed quod euidentes causae faciunt, facere etiam abditae possunt.\n\t\t\t\t\t\t Neque de re sed de uerbo controuersiam mouent, qui, cum aliter aliterque in eodem morbo febres accedunt, non easdem inordinate redire, sed alias aliasque subinde oriri dicunt; quod tamen ad curandi rationem nihil pertineret, etiamsi uere diceretur. Tempora quoque remissionum modo liberalia, modo uix ulla sunt. Et febrium quidem ratio maxime talis est: curationum uero diuersa genera sunt, prout auctores aliquos habent. Asclepiades officium esse medici dicit, ut tuto, ut celeriter, ut iucunde curet. Id uotum est, sed fere periculosa esse nimia et festinatio et uoluptas solet. Qua uero moderatione utendum sit, ut, quantum fieri potest, omnia ista contingant prima semper habita salute, in ipsis partibus curationum considerandum erit. Et ante omnia quaeritur, primis diebus aeger qua ratione continendus sit. Antiqui medicamentis quibusdam datis concoctionem moliebantur, eo quod cruditatem maxime horrebant: deinde eam \n\t\t\t\t\t\t\n\t\t\t\t\t\tmateriem, quae laedere uidebatur, ducendo saepius aluum subtrahebant. Asclepiades medicamenta sustulit; aluum non totiens sed fere tamen in omni morbo subduxit; febre uero ipsa praecipue se ad remedium eius uti professus est: conuellendas enim uires aegri putauit luce, uigilia, siti ingenti, sic ut ne os quidem primis diebus elui sineret.\n\t\t\t\t\t\t Quo magis falluntur, qui per omnia iucundam eius disciplinam esse concipiunt: is enim ulterioribus quidem diebus cubantis etiam luxuriae subscripsit, primis uero tortoris uicem exhibuit. Ego autem medicamentorum dari potiones et aluum duci non nisi raro debere concedo: non ideo tamen id agendum, ut aegri uires conuellantur, existimo, quoniam ex inbecillitate summum periculum est.\n\t\t\t\t\t\t Minui ergo tantum materiam superantem oportet, quae naturaliter digeritur, ubi nihil noui accedit. Itaque abstinendus a cibo primis diebus est; in luce habendus aeger, nisi infirmus, interdiu est, quoniam corpus ista quoque digerit, isque cubare quam maxime * * conclaui debet. Quod ad sitim uero somnumque pertinet, moderandum est, ut uigilet interdiu. Noctu, si fieri potest, conquiescat: ac neque potet, neque nimium siti crucietur;\n\t\t\t\t\t\t os etiam eius elui potest, ubi et siccum est, et ipsi faetet, quamuis id tempus potioni aptum non est. Commodeque Erasistratus dixit saepe ineriore parte umorem non requirente os et fauces requirere, neque ad rem male haberi aegrum pertinere. Ac primo quidem sic tenendus est. Optimum uero medicamentum eius est oportune cibus datus; qui quando primum dari debeat, quaeritur. Plerique ex antiquis tarde dabant, saepe quinto die, saepe sexto; et id fortasse uel in Asia uel in Aegypto caeli ratio patitur. Asclepiades ubi aegrum triduo per omnia fatigarat, quartum diem cibo destinabat. At Themison nuper, non quando coepisset febris, sed quando desisset, aut certe leuata esse, considerabat; et ab illo tempore expectato die tertio, si non accesserit febris, statim; si accesserat, ubi ea uel desierat, uel si adsidue inhaerebat, certe si se inclinauerat, cibum dabat.\n\t\t\t\t\t\t Nihil autem horum utique perpetuum est. Nam potest primo die primus cibus dandus esse, potest secundo, potest tertio, potest non nisi quarto aut quinto, potest post unam accessionem, potest post duas, potest post plures.  \n\t\t\t\t\t\tRefert enim qualis morbus sit, quale corpus, quale caelum, quae aetas, quod tempus anni; minimeque in rebus inter se multum differentibus perpetuum esse praeceptum temporis potest.\n\t\t\t\t\t\t Ex morbo, qui plus uirium aufert, celerius cibus dandus est, itemque eo caelo, quo magis digerit. Ob quam causam in Africa nulla die aeger abstineri recte uidetur. Maturius etiam puero quam iuueni, aestate quam hieme dari debet. Vnum illud est, quod semper, quod ubique seruandum est, ut aegri uires subinde adsidens medicus inspiciat; et quamdiu supererunt, abstinentia pugnet; si inbecillitatem uereri coeperit, cibo subueniat. Id enim eius officium est, ut aegrum neque superuacua materia oneret, neque inbecillitatem fame prodat.\n\t\t\t\t\t\t Idque apud Erasistratum quoque inuenio; qui quamuis parum docuit, quando uenter, quando corpus ipsum exinaniretur, dicendo tamen haec esse uisenda et tum cibum dandum, cum corpori deberetur, satis ostendit, dum uires superessent, dari non oportere: ne deficerent, consulendum esse. Ex his autem intellegi potest ab uno medico multos non posse curari, eumque, si artifex sit, idoneum esse, qui non multum ab aegro recedit.\n\t\t\t\t\t\t Sed qui quaestui seruiunt, quoniam  maior ex populo est, libenter amplectuntur ea praecepta, quae sedulitatem non exigunt, ut in hac ipsa re. Facile est enim dies uel accessiones numerare is quoque, qui aegrum raro uident: ille adsidat necesse est, qui quod solum opus est uisurus est, quando nimis inbecillus futurus sit, nisi cibum acceperit. In pluribus tamen ad initium cibi dies quartus aptissimus esse consueuit. Est autem alia etiam de diebus ipsis dubitatio, quoniam antiqui potissimum impares sequebantur, eosque, tamquam tum de aegris iudicaretur,  nominabant. Hi erant dies tertius, quintus, septimus, nonus, undecimus, quartus decimus, unus et uicesimus, ita ut summa potentia septimo, deinde quarto decimo, deinde uni et uicensimo daretur.\n\t\t\t\t\t\t Igitur sic aegros nutribant, ut dierum inparium accessiones expectarent, deinde postea cibum quasi \n\t\t\t\t\t\t\n\t\t\t\t\t\tleuioribus accessionibus instantibus darent, adeo ut Hippocrates, si alio die febris desisset, recidiuam timere sit solitus. Id Asclepiades iure ut uanum repudiauit, atque in nullo die, qua par inparue esset, is uel maius uel minus periculum esse dixit. Interdum enim peiores dies pares fiunt, et oportunus post eorum accessiones cibus datur.\n\t\t\t\t\t\t Nonnumquam etiam in ipso morbo dierum ratio mutatur, fitque grauior, qui remissior esse consuerat; atque ipse quartus decimus par est, in quo magnam uim esse antiqui fatebantur. Qui cum octauum primi die naturam habere contenderent, ut ab eo secundus septenarius numerus inciperet, ipsi sibi repugnabant non octauum, neque decimum, neque duodecimum diem sumendo quasi potentiorem: plus enim tribuebant nono et undecimo.\n\t\t\t\t\t\t Quod cum fecissent sine ulla probabili ratione, ab undecimo non ad tertium decimum sed ad quartum decimum transibant. Est etiam apud Hippocrate eis, qu septimus dies liberaturus sit, quartum esse grauissimum. Ita illo quoque auctore in die pari et grauior febris esse potest et certa futuri nota. Atque idem alio loco quartum quemque diem ut in utrumque efficacissimum adprehendit, id est quartum, septimum, undecimum, quartum decimum, septimum decimum.\n\t\t\t\t\t\t In quo et ab inparis ad paris numeri rationem transit et ne hoc quidem propositum conseruauit, cum a septimo die undecimus non quartus sed quintus sit. Adeo apparet, quacumque ratione ad numerum respeximus, nihil rationis sub illo quidem auctore reperiri. Verum in his quidem antiquos tum celebres admodum Pythagorici numeri fefellerunt, cum hic quoque medicus non numerare dies debeat, sed ipsas accessiones intueri, et ex his coniectare, quando dandus cibus sit. Illud autem magis ad rem pertinet scire, tum oporteat dari, cum iam bene uenae conquieuerunt, an etiamnum manentibus reliquiis febris. Antiqui enim quam integerrimis corporibus alimentum offerebant: Asclepiades inclinata quidem febre sed etiamnu tamen inhaerente. In quo uanam rationem secutus est, non quo non sit interdum maturius cibus dandus, si mature timetur altera accessio, sed quo scilicet quam sanissimo dari debeat: minus enim conrumpitur quod integro corpori infertur.\n\t\t\t\t\t\t Neque tamen uerum est, quod Themisoni uidebatur, si duabus horis integer futurus esset aeger, satius esse tum dare, ut ab integro potissimum corpore diduceretur. Nam si diduci tam celeriter posset, id esset optimum: sed cum id breue tempus non praestet, satius est principia cibi a decedente febre quam reliquias ab incipiente excipi. Ita si longius tempus secundum est, quam integerrimo dandum est; si breue, etiam antequam ex toto integer fiat. Quo loco uero integritas est, eodem est remissio, quae maxime in febre continua potest esse. Atque hoc quoque quaeritur, utrum tot horae expectandae sint, quot febrem habuerunt, an satis sit primam partem earum praeteriri, quo[d] aegris iucundius insidat si interdum non uacat. Tutissimum est autem ante totius accessionis tempus praeterire, quamuis, ubi longa febris fuit, potest indulgeri aegro maturius, dum tamen ante minime pars dimidia praeterea. Idque non in ea sola febre, de qua proxime dictum est, sed in omnibus ita seruandum est. Haec magis per omnia febrium genera perpetua sunt: nunc ad singulas earum species descendam. Igitur si semel tantum accessit, deinde desiit, eaque uel ex inguine uel ex lassitudine uel ex aestu aliaue re simili fuit, sic ut interior nulla causa metum fecerit, postero die, cum tempus accessionis ita transiit, ut nihil mouert, cibus dari potest.\n\t\t\t\t\t\t At si ex alto calor uenit et grauitas uel capitis uel praecordiorum secuta est neque apparet quid corpus confuderit, quamuis unam accessionem secuta integritas est, tamen quia tertiana timeri potest, expectandus est dies tertius; et ubi accessionis tempus praeteriit, cibus dandus est, sed exiguus, quia quartana quoque timeri potest; et  \n\t\t\t\t\t\tdie quarto demum, si corpus integrum est, eo cum fiducia utendum. Si uero postero tertioue aut quarto die secuta febris est, scire licet morbum esse. Sed tertianarum uel quartanarum,  et certus circumitus est et finis in integritate et liberaliter quieta tempora sunt, expeditior ratio est; de quibus suo loco dicam.\n\t\t\t\t\t\t Nunc uero eas explicabo, quae cotidie urgent. Igitur tertio quoque die cibus aegro commodissime datur, ut alter febrem minuat, alter uiribus subueniat. Sed is dari debet, si cotidiana febris est, quae ex toto desinat, simul atque corpus integrum factum est: si quamuis non accessiones, febres tamen iunguntur et cotidie quidem increscunt sed sine integritate tamen remittunt, cum corpus ita se habet, ut maior remissio non expectetur; si altero die grauior,  accessio est, post grauiorem.\n\t\t\t\t\t\t Fere uero grauiorem accessionem leuior nox sequitur; quo fit, ut grauiorem accessionem nox quoque tristior antecedat. At si continuatur febris neque leuior umquam fit et dari cibum necesse est, quando dari debeat, magna dissensio est. Quidam, quia fere remissius matutinum tempus aegris est, tum putant dandum. Quod si respondet, non quia mane est, sed quia remissior aeger est, dari debet.\n\t\t\t\t\t\t Si uero ne tum quidem ulla requies aegris est, hoc ipso peius id tempus est, quod, cum sua natura melius esse debeat, morbi uitio non est; simulque insequitur tempus meridianum, a quo cum omnis aeger fere peior fiat, timeri potest, ne ille magis etiam quam ex consuetudine urgeatur. Igitur alii uespere tali aegro cibum dant: sed cum eo tempore fere pessimi sint qui aegrotant, uerendum est, ne, si quid tunc mouerimus, fiat aliquid asperius.\n\t\t\t\t\t\t Ob haec ad mediam noctem decurro, id est, finito iam grauissimo tempore eodemque longissime distante, secuturis uero antelucanis horis, quibus omnes fere maxime dormiunt, deinde matutino tempore, quod natura sua leuissimum est. Si uero febres uagae sunt, quia uerendum est, ne cibum statim subsequantur, quandocumque quis ex accessione leuatus est, tunc debet adsumere.\n\t\t\t\t\t\t At si plures accessiones eo die ueniunt, considerare oportet, paresne per omnia sint, quod uix fieri potest, an inpares. Si per omnia pares sunt, post eam potius accessionem cibus dari debet, quae non inter meridiem  \n\t\t\t\t\t\tet uesperum desinit. Si inpares sunt, considerandum est, quo distent: nam si grauior altera, altera leuior est, post grauiorem dari debet; si altera longior, altera breuior, post longiorem: si altera grauior, altera longior est, considerandum est, utra magis adfligat, illa ui, an haec tempore, et post eam dandum.\n\t\t\t\t\t\t Sed paene plurimum interest, quantae qualesque inter eas remissiones sint: nam si post alteram febrem motio manet, post alteram integrum corpus est, integro corpore cibo tempus aptius est. Si semper febricula manet, sed alterum tamen longius tempus remissionis est, id potius eligendum est, adeo ut, ubi accessiones continuantur, protinus inclinata priore dandus cibus sit. Etenim perpetuum est, ad quod omne consilium derigi potest, cibum quam maxime semper ab accessione futura reducere, et hoc saluo, dare quam integerrimo corpore.\n\t\t\t\t\t\t Quod non inter duas tantum sed etiam inter plures accessiones seruabitur. Sed cum sit aptissimum tertio quoque die cibum dare, tamen si corpus infirmum est, cotidie dandus est; multoque magis, si continentes febres sine remissione sunt, quanto magis corpus adfligunt; aut si duae pluresue accessiones eodem die ueniunt. Quae res efficit, ut et a primo die protinus cibus dari cotidie debeat, si protinus uenae conciderunt; et saepius eodem die, si inter plures accessiones subinde uis corpori deest.\n\t\t\t\t\t\t Illud tamen in his seruandum est, ut post eas febres minus cibi detur, post quas, si per corpus liceret, omnino non daretur. Cum uero febris instet, incipiat, augeatur, consistat, decedat, deinde in decessione consistat aut finiatur, scire licet optimum cibo tempus esse febre finita; deinde, cum decessio eius consistit; tertium, si necesse est, quandocumque decedit: cetera omnia periculosa esse. Si tamen propter infirmitatem necessitas urget, satius esse consistente iam incremento febris aliquid offerre quam increscente, satius esse instante quam incipiente, cum eo tamen, ut nullo tempore is, qui deficit, non sit sustinendus.\n\t\t\t\t\t\t Neque Hercules satis est ipsas tantum febres medicum intueri, sed etiam totius corporis habitum et ad eum drigere curationem, siue supersunt uires seu desunt seu quidam alii affectus interueniunt. Cum uero semper aegros securos agere conueniat, ut corpore tantum, non etiam animo laborent, tum praecipue, ubi cibum sumpserunt. Itaque si qua sunt,  \n\t\t\t\t\t\tquae exasperatura eorum animos sunt, optimum est ea, dum aegrotant, eorum notitiae subtrahere: si id fieri non potest, sustinere tamen post cibum usque somni tempus, et cum experrecti sunt, tum exponere. Sed de cibo quidem facilior cum aegris ratio est, quorum saepe stomachus hunc respuit, etiamsi mens concupiscit: de potione uero ingens pugna est, eoque magis, quo maior febris est. Haec enim sitim accendit, et tum maxime aquam exigit, cum illa periculosissima est. Sed docendus aeger est, ubi febris quierit, protinus sitim quoque quieturam, longioremque accessionem fore, si quod ei datum fuerit alimentum: ita celerius eum desinere sitire, qui non bibit.\n\t\t\t\t\t\t Necesse est tamen, quanto facilius etiam sani famem quam sitim sustinent, tanto magis aegris in potione quam in cibo indulgere.\n\t\t\t\t\t\t Sed primo quidem die nullus umor dari debet, nisi subito sic uenae ceciderunt, ut cibus quoque dari debeat, secundo uero ceterisque etiam, quibus cibus non dabitur, tamen si magna sitis urgebit, potio dari debet.\n\t\t\t\t\t\t Ac ne illud quidem ab Heraclida Tarentino dictum ratione caret: ubi aut bilis aegrum aut cruditas male habet, expedire quoque per modicas potiones misceri noua materia corrupta. Illud uidendum est, ut qualia tempora cibo leguntur, talia potioni quoque, ubi sine illo datur, deligantur * * * , aut cum aegrum dormire cupiemus, quod fere sitis prohibet. Satis autem conuenit, cum omnibus febricitantibus nimius umor alienus sit, tum praecipue esse feminis, quae ex partu in febres inciderunt. Sed cum tempora cibo potionique febris et remissionis ratio det, non est expeditissimum scire, quando aeger febricitet, quando melior sit, quando deficiat; sine quibus dispensari illa non possunt. Venis enim maxime credimus, fallacissimae rei, quia saepe istae leniores celerioresue sunt et aetate et sexu et corporum natura. Et plerumque satis sano corpore,  stomachus infirmus est, nonnumquam etiam incipiente febr, subeunt et quiescunt, ut inbecillus is uideri possit, cui facile laturo grauis instat accessio.\n\t\t\t\t\t\t Contra saepe eas concitare solet balneum et exercitatio et metus et ira et quilibet alius animi adfectus, adeo ut, cum primum medicus uenit, sollicitudo aegri dubitantis, quomodo illi se habere uideatur, eas moueat. Ob quam causam periti \n\t\t\t\t\t\t\n\t\t\t\t\t\tmedici est non protinus ut uenit adprehendere manu brachium, sed primum desidere hilari uultu percontarique, quemadmodum se habeat, et si quis eius metus est, eum probabili sermone lenire, tum deinde eius corpori manum admouere. Quas uenas autem conspectus medici mouet, quam facile mille res turbant.\n\t\t\t\t\t\t Altera res est, cui credimus, calor, aeque fallax: nam hic quoque excitatur aestu, labore, somno, metu, sollicitudine. Intueri quidem etiam ista oportet, sed is non omnia credere. Ac protinus quidem scire est, non febricitare eum, cuius uenae naturaliter ordinatae sunt, teporque talis est, qualis esse sani solet: non protinus autem sub calore motuque febrem esse concipere, sed ita: si summa quoque arida inaequaliter cutis est; si calor et in fronte est et ex imis praecordiis oritur; si spiritus ex naribus cum feruore prorumpit; si color aut rubore aut pallore nouo mutatus est; si oculi graues et aut persicci aut subumidi sunt; si sudor, cum sit, inaequalis est; si uenae non aequalibus interuallis mouentur.\n\t\t\t\t\t\t Ob quam causam medicus neque in tenebris neque a capite aegri debet residere, sed inlustri loco aduersus, ut omnes notas ex uoltu quoque cubantis percipiat. Vbi uero febris fuit ac decreuit, expectare oportet, num tempora partesue corporis aliae paulum madescant, quae sudorem uenturum esse testentur; ac si qua nota est, tum demum dare potui aquam calidam, cuius salubris effectus est, si sudorem per omnia membra diffundit.\n\t\t\t\t\t\t Huius autem rei causa continere aeger sub ueste satis multa manus debet, eademque crura pedesque contegere; qua male plerique aegros in ipso febris impetu, pessimeque, ubi ardens ea est, male habent. Si sudare corpus coepit, linteum tepefacere oportet paulatimque singula membra detegere. At ubi sudor omnis finitus est, aut si is non uenit, ubi quam maxime potuit idoneus esse cibo aeger uidetur, leuiter sub ueste ungendus est, tum detergendus, deinde ei cibus dandus.\n\t\t\t\t\t\t Cibus autem febricitantibus umidus est aptissimus aut umori certe quam proximus, utique ex materia quam leuissima maximeque sorbitio; eaque, si magnae febres fuerint, quam tenuissima esse debet. Mel quoque despumatum huic recte adicitur, quo corpus magis nutriatur: sed id si stomachum offendit, superuacuum est, sicut ipsa  \n\t\t\t\t\t\tquoque sorbitio. Dari uero in uicem eius potest uel intrita ex aqua calida uel halica lota; si firmus est stomachus et compressa aluus, ex aqua mulsa; si uel ille languet uel haec profluit, ex posca.\n\t\t\t\t\t\t Et primo quidem cibo id satis est: secundo uero aliquid adici potest, ex eodem tamen genere materiae, uel holus uel conchylium uel pomum. Et dum febres quidem increscunt, hic solus cibus idoneus est: ubi uero aut desinunt aut leuantur, semper quidem incipiendum est ab aliquo ex materia leuissima, adiciendum uero aliquid ex media, ratione habita subinde et uirium hominis et morbi. Ponendi uero aegro uarii cibi, sicut Asclepiades praecepit, tum demum sunt, ubi fastidio urgetur neque satis uires sufficiunt, ut paulum ex singulis degustando famem uitet.\n\t\t\t\t\t\t At si neque uis neque cupiditas deest, nulla uarietate sollicitandus aeger est, ne plus adsumat quam concoquat. Neque uerum est, quod ab eo dicitur, facilius concoqui cibos uarios: eduntur enim facilius, ad concoctionem autem materiae genus et modus pertinent. Neque inter magnos dolores neque increscente morbo tutum est aegrum cibo impleri, sed ubi inclinata iam in melius ualetudo est. Sunt aliae quoque in febribus obseruationes necessariae. Atque id quoque uidendum est, quod quidam solum praecipiunt, adstrictum corpus sit an profluat; quorum alterum strangulat, alterum digerit. Nam si adstrictum est, ducenda aluus est, mouenda urina, eliciendus omni modo sudor. In hoc genere morborum emisisse sanguinem, concussisse uehementius gestationibus corpus, in lumine habuisse, imperasse famem, sitim, uigiliam prodest.\n\t\t\t\t\t\t Vtile est etiam ducere in balneum, prius demittere in solium, tum ungere, iterum ad solium redire multaque aqua fouere inguina; interdum etiam oleum in solio cum aqua calida miscere; uti cibo serius et rarius, tenui, simplici, molli, calido, exiguo, maximeque holeribus, qualia sunt lapatium, urtica, malua, uel iure etiam concharum musculorumue aut lucustarum: neque danda caro nisi elixa est. At potio esse debet magis liberalis, et ante cibum et post hunc et cum hoc ultra quam sitis coget. Poteritque a balineo etiam pinguius aut dulcius dari uinum; poterit semel aut bis interponi Graecum salsum. Contra uero si corpus profluit, sudor coercendus, requies habenda erit, tenebris somnoque, quandoque uolet, utendum, non nisi leni gestatione corpus agitandum, et pro genere mali subueniendum. Nam si uenter fluit, aut si stomachus non continet, ubi febris decreuit, liberaliter oportet aquam tepidam potui dare, et uomere cogere, nisi aut fauces aut praecordia aut latus dolet, aut uetus morbus et.\n\t\t\t\t\t\t Si uero sudor exercet, duranda cutis est nitro uel sale, quae cum oleo miscentur; ac si leuius id uitium est, oleo corpus ungendum; si uehementius, rosa uel melino uel murteo, cui uinum austerum sit adiectum. Quisquis autem fluore aeger est, cum uenit in balineum, prius ungendus, deinde in solium dmittendus est.\n\t\t\t\t\t\t Si in cute uitium est, frigida quoque quam calida aqua melius utetur. Vbi ad cibum uentum est, dari debet is ualens, frigidus, siccus, simplex, qui quam minime corrumpi possit, panis tostus, caro assa, uinum austerum uel certe subausterum; si uenter profluit, calidum, si sudores nocent uomitusue sunt, frigidum. Desiderat quoque propriam animaduorsionem in febribus pestilentiae casus. In hac utile minime est aut fame aut medicamentis uti, aut ducere aluum. Si uires sinunt, sanguinem mittere optimum est, praecipueque si cum dolore febris est: si id parum tutum est, ubi febris aut tenuata est aut leuata est, uomitu pectus purgare. Sed in hoc maturius quam in aliis morbis ducere in balineum opus est, uinum calidum et meracius dare, et omnia glutinosa; inter quae carnem quoque generis eiusdem.\n\t\t\t\t\t\t Nam quo celerius eiusmodi tempestates corpiunt, eo maturius auxilia etiam cum quadam temeritate rapienda sunt. Quod si puer est qui laborat, neque tantum robur eius est, ut ei sanguis mitti possit, siti ei utendum est, ducenda aluus uel aqua uel tisanae cremore, tum denique is leuibus cibis nutriendus. Et ex toto non sic pueri ut uiri curari debent.\n\t\t\t\t\t\t Ergo,  in alio quoque genere morborum, parcius in his agendum est: non facile sanguinem mittere, non facile ducere aluum, non cruciare uigilia fameque aut nimia siti, non uino curare satis conuenit. Vomitus post febrem eliciendus est, deinde dandus cibus ex leuissimis, tum is dormiat; posteroque die, si febris manet, abstineatur; tertio ad similem  \n\t\t\t\t\t\tcibum redeat. Dandaque opera est, quantum fieri potest, ut inter oportunam abstinentiam cibosque oportunos, omissis ceteris, nutriatur. Si uero febris ardens extorret, nulla medicamenti danda potio est, sed in ipsis accessionibus oleo et aqua refrigerandus est; quae miscenda manu sunt, donec albescant. Eo conclaui tenendus, quo multum et purum aerem trahere possit; neque multis uestimentis strangulandus, sed admodum leuibus tantum uelandus est. Possunt etiam super stomachum inponi folia uitis in aqua frigida tincta.\n\t\t\t\t\t\t Ac ne siti quidem nimia uexandus est. Alendus maturius est, id est a tertio die, et ante cibum idem perungendus. Si pituita in stomachum coit, inclinata iam accessione uomere cogendus est; tum dandum frigidum holus, aut pomum ex is, quae stomacho conueniunt. Si siccus manet stomachus, protinus uel tisanae uel halicae uel orizae cremor dandus est, cum quo recens adeps cocta sit.\n\t\t\t\t\t\t Cum uero in summo incremento morbus est, utique non ante quartum diem, magna siti antecedente, frigida aqua copiose praestanda est, ut bibat etiam ultra satietatem. Cum iam uenter et praecordia ultra modum repleta satisque refrigerata sunt, uomere debet. Quidam ne uomitum quidem exigunt, sed ipsa aqua frigida tantum ad satietatem data pro medicamento utuntur. Vbi utrumlibet factum est, multa ueste operiendus est, et collocandus ut dormiat; fereque post longam sitim et uigiliam, post multam satietatem, post infractum calorem plenus somnus uenit;\n\t\t\t\t\t\t per quem ingens sudor effunditur, idque praesentissimum auxilium est, sed in is tamen, in quibus praeter ardorem nulli dolores, nullus praecordiorum tumor, nihil prohibens uel in thorace uel in pulmone uel in faucibus, non ulcera, non deiectio, non profluuium alui fuit. Si quis autem in huiusmodi febre leuiter tussit, is neque uehementi siti conflictatur, neque bibere aquam frigidam debet, sed eo modo curandus est, quo in ceteris febribus praecipitur. At ubi id genus tertianae est, quod emitritaeon medici appellant, magna cura opus est, ne id fallat: habet enim plerumque frequentes accessiones decessionesque, ut aliud genus morbi uideri possit porrigique febris inter horas XXIIII et XXXVI, ut quod idem est, non idem esse uideatur.\n\t\t\t\t\t\t Et magnopere necessarium est \n\t\t\t\t\t\t\n\t\t\t\t\t\tneque dari cibum nisi in ea remissione, quae uera est, et ubi ea uenit, protinus dari. Plurimique sub alterutro curantis errore subito moriuntur. Ac nisi magnopere res aliqua prohibet, inter initia sanguis mitti debet, tum dari cibus, qui neque incitet febrem, et tamen longum eius spatium sustineat. Nonnumquam etiam lentae febres sine ulla remissione corpus tenent, ac neque  ulli remedio locus est. In hoc casu medici cura esse debet, ut morbum mutet: fortasse enim curationi oportunior fiet. Saepe igitur ex aqua frigida, cui oleum sit adiectum, corpus eius pertractandum est, quoniam interdum sic euenit, ut horror oriatur et fiat initium quoddam noui motus exque eo, cum magis corpus incaluit, sequatur etiam remissio. In his frictio quoque ex oleo et sale salubris uidetur.\n\t\t\t\t\t\t At si diu frigus est et torpor et iactatio corporis, non alienum est in ipsa febre mulsi dare tres aut quattuor cyathos, uel cum cibo uinum bene dilutum. Intenditur enim saepe ex eo febris, et maior ortus calor simul et priora mala tollit et spem remissionis inque ea curationis ostendit. Neque Hercules ista curatio noua est, qua nunc quidem traditos sibi aegros, qui sub cautioribus medicis trahebantur, interdum contrariis remediis sanant. Siquidem apud antiquos quoque ante Herophilum et Erasistratum maximeque post Hippocratem fuit * * Petro quidam, qui febricitantem hominem ubi acceperat, multis uestimentis operiebat, ut simul calorem ingentem sitimque excitaret.\n\t\t\t\t\t\t Deinde ubi paulum remitti coeperat febris, aquam frigidam potui dabat, ac si mouerat sudorem, explicuisse se aegrum iudicabat; si non mouerat, plus etiam aquae frigidae ingerebat et tum uomere cogebat. Si alterutro modo febre liberauerat, protinus suillam assam et uinum homini dabat; si non liberauerat, decoquebat aquam sale adiecto eamque bibere cogebat, ut mouendo uentrem purgaret. Et intra haec omnis eius medicina erat: eaque non minus grata fuit is, quos Hippocratis successores non refecerant, quam nunc est is, quos\n\t\t\t\t\t\t Herophili uel Erasistrati aemuli diu tractos non adiuuerunt. Neque ideo tamen non est temeraria ista medicina, quia, si plures protinus a principiis excepit, interemit. Sed, cum eadem omnibus conuenire non  \n\t\t\t\t\t\tpossint, fere quos ratio non restituit, temeritas adiuuat; ideoque eiusmodi medici melius alienos aegros quam suos nutriunt. Sed est circumspecti quoque hominis et nouare interdum et augere morbum et febres accendere, quia curatio ubi id quod est non recipit, potest recipere id quod futurum est. Considerandum est etiam, febresne solae sint, an alia quoque his mala accedant, id est, num caput doleat, num lingua aspera, num praecordia intenta sint. Si capitis dolores sint, rosam cum aceto miscere oportet et in id ingerere; deinde habere duo pittacia, quae frontis latitudinem longitudinemque aequent, ex his inuicem alterum in aceto et rosa habere, alterum in fronte; aut intinctam isdem lanam sucidam inponere. Si acetum offendit, pura rosa utendum est; si rosa ipsa laedit, oleo acerbo.\n\t\t\t\t\t\t Si ista parum iuuant, teri potest uel iris arida uel nuces amarae uel quaelibet herba ex refrigerantibus; quorum quidlibet ex aceto inpositum dolorem minuit, sed magis aliud in alio. Iuuat etiam panis cum papauere iniectus, uel cum rosa, cerussa spumaue argenti. Olfacere quoque uel serpullum uel anethum non alienum est. At si in praecordiis inflammatio et dolor est, primo superimponenda sunt cataplasmata reprimentia, ne, si calidiora fuerint, plus eo materiae concurrat; deinde si prima inflammatio se remisit, tum demum ad calida et umida ueniendum est, ut ea, quae remanserunt, discutiant.\n\t\t\t\t\t\t Notae uero inflammationis sunt quattuor: rubor et tumor cum calore et dolore. Quo magis errauit Erasistratus, cum febrem nullam esse sine hac dixit. Ergo si sine inflammatione dolor est, nihil imponendum est: hunc enim statim ipsa febris soluet. At si neque inflammatio neque febris sed tantum praecordiorum dolor est, protinus calidis et siccis fomentis uti licet. Si uero lingua sicca et scabra est, detergenda primum penicillo est ex aqua calida, deinde unguenda mixtis inter se rosa et melle. Mel purgat, rosa reprimit simulque siccescere non sinit. At si scabra non est sed arida, ubi penicillo detersa est, ungi rosa debet, cui cerae paulum sit adiectum. Solet etiam ante febres esse frigus idque uel molestissimum morbi genus est. Vbi id expectatur, omni potione prohibendus est aeger: haec enim paulo ante data multum malo adicit. Item maturius ueste multa tegendus est; admouenda partibus is, pro quibus metuimus, sicca et calida fomenta sic, ne statim uehementissimi calores incipiant, sed paulatim increscant.\n\t\t\t\t\t\t Perfricandae quoque eae partes manibus unctis ex uetere oleo sunt eique adiciendum aliquid ex calefacientibus. Contentique medici quidam una frictione etiam ex quolibet oleo sunt. In harum febrium remissionibus nonnulli tres aut quattuor cyathos sorbitionis etiamnu manente febre dant, deinde ea bene finita reficiunt stomachum cibo frigido et leui. Tum hoc ego puto temptandum, quo parum cibus semel et post febrem datus prodest.\n\t\t\t\t\t\t Sed curiose prospiciendum, ne tempus remissionis decipiat: saepe enim  hoc quoque genere ualetudinis iam minui febris uidetur, et rursus intenditur. Aliqua ei remissioni credendum est, quae etiam moratur et iactationem foetoremque quendam oris, quem ozen \n\t\t\t\t\t\tGraeci uocant, minuit. Illud satis conuenit, si cottidie pares accessiones sunt, cotidie paruum cibum dandum: si inpares, post grauiorem, cibum; post leuiorem, aquam mulsam. Horror autem eas fere febres antecedit, quae certum habent circuitum et ex toto remittuntur; ideoque tutissimae sunt maximeque curationes admittunt. Nam ubi incerta tempora sunt, neque alui ductio neque balineum neque uinum neque medicamentum aliud recte datur: incertum est enim, quando febris uentura sit: ita fieri potest, ut, si subito uenerit, summa in eo pernicies sit, quod auxilii causa sit inuentum.\n\t\t\t\t\t\t Nihilque aliud fieri potest, quam ut primis diebus bene abstineatur aeger, deinde sub decessu febris eius, quae grauissima est, cibum sumat. At ubi certus circumitus est, facilius illa omnia temptantur, quia magis proponere nobis accessionum et decessionum uices possumus. In his autem, cum inueterauerunt, utilis fames non est: primis tantummodo diebus ea pugnandum est; deinde diuidenda curatio est, et ante horror, tum febris discutienda.\n\t\t\t\t\t\t Igitur cum primum aliquis inhorruit, et  horrore incaluit, dare oportet ei potui tepidam aquam subsalsam et uomere eum cogere: nam fere talis horror ab is oritur, quae biliosa in stomacho resederunt. Idem \n\t\t\t\t\t\t\n\t\t\t\t\t\tfaciendum est, si proximo quoque circuitu aeque accessit: saepe enim sic discutitur, iamque, quod genus febris sit, scire licet. Itaque sub expectatione proximae accessionis, quae instare tertia potest, deducendus in balineum est, dandaque opera, ut per tempus horroris in solio sit.\n\t\t\t\t\t\t Si ibi quoque * senserit, nihilo minus idem sub expectatione quartae accessionis faciat: siquidem eo quoque modo saepe id discutitur. Si ne balneum quidem profuit, ante accessionem alium edat, aut bibat aquam calidam cum pipere: siquidem ea quoque adsumpta calorem mouent, qui horrorem non admittit. Deinde eodem modo, quo in frigore praeceptum est, antequam inhorrescere possit, operiatur, fomentisque, sed protinus ualidioribus, totum corpus circumdet maximeque inuolutis extinctis testis et titionibus.\n\t\t\t\t\t\t Si nihilo minus horror perruperit, multo oleo calefacto inter ipsa uestimenta perfundatur, cui aeque ex calfacientibus aliquid sit adiectum; adhibeaturque frictio, quantam is sustinere poterit, maximeque in manibus et cruribus; et spiritum ipse contineat. Neque desistendum est, etiamsi horret: saepe  pertinacia iuuantis malum corporis uincit.\n\t\t\t\t\t\t Si quid euomuit, danda aqua tepida, iterumque uomere cogendus est; utendumque eisdem est, donec horror finiatur. Sed praeter haec ducenda aluus est, si tardius horror quiescit: siquidem id quoque exonerato corpori prodest. Vltimaque post haec auxilia sunt gestatio et fricatio. Cibus autem in eiusmodi morbis maxime dandus est, qui mollem aluum praestet, caro glutinosa: uinum, cum dabitur, austerum. Haec ad omnes circuitus febrium pertinent: discernendae tamen singulae sunt, sicut rationem habent dissimilem. Si cottidiana est, triduo primo magnopere abstineri oportet, tum cibis altero quoque die uti: si res inueterauerit, post febrem experiri balneum et uinum, magisque si horrore sublato haec superest. Si uero tertiana, quae ex toto intermittit, aut quartana est, mediis diebus et ambulationibus uti oportet aliisque exercitationibus et unctionibus. Quidam ex antiquis medicis Cleophantus in hoc genere morborum multo ante accessionem per caput aegrum multa calida aqua perfundebat, deinde uinum dabat. Quod, quamuis pleraque praecepta eius uiri secutus est Asclepiades, recte tamen praeteriit: est enim anceps.\n\t\t\t\t\t\t Ipse, si tertiana febris est, tertio die post accessionem  \n\t\t\t\t\t\tdicit aluum duci oportere, quinto post horrorem uomitum elicere, deinde post febrem, sicut illi mos erat, adhuc calidis dari cibum et uinum, sexto die in lectulo detineri: sic enim fore, ne septimo die febris accedat. Id saepe posse fieri uerisimile est. Tutius tamen est, ut hoc ipso ordine utamur, tria remedia, uomitus, alui ductionis, uini per triduum, id est tertio die et quinto et septimo temptare, ne uinum nisi post accessionem die septimi bibat.\n\t\t\t\t\t\t Si uero primis diebus discussus morbus non est, inciditque in uetustatem, quo die febris expectabitur, in lectulo se contineat, post febrem confricetur, tum cibo adsumpto bibat aquam; postero die, qui uacat, ab exercitatione unctioneque aqua tantum contentus conquiescat. Et id quidem optimum est: si uero inbecillitas urgebit, et post febrem uinum  medio die paulum cibi debebit adsumere. Eadem in quartana facienda sunt. Sed cum haec tarde admodum finiatur nisi primis diebus discussa est, diligentius ab initio praecipiendum est, quid in ea fieri debeat. Igitur si cui cum horrore febris accessit eaque desiit, eodem die et postero tertioque continere se debebit, et aquam tantummodo calidam primo die post febrem sumere; biduo proximo, quantum fieri potest, ne hanc quidem: si quarto die cum horrore febris reuertitur, uomere, sicut ante praeceptum est; deinde post febrem modicum cibum sumere, uini quadrantem.\n\t\t\t\t\t\t Postero tertioque die abstineri, aqua tantummodo calida, si sitiet, adsumpta. Septimo die balineo frigus praeuenire; si febris redierit, ducere aluum; ubi ex eo corpus conquieuerit, in unctione uehementer perfricari; eodem modo sumere cibum et uinum; biduo proximo se abstinere, frictione seruata. Decimo die rursus balneum experiri; et si postea febris accessit, aeque perfricari, uinum copiosius bibere. Ac proximum est, tot dierum ut abstinentia cum ceteris, quae praecipiuntur, febrem tollant.\n\t\t\t\t\t\t Si uero nihilo minus remanet, aliud ex toto sequendum est curationis genus, idque agendum, ut id, quod diu sustinendum est, corpus facile sustineat. Quo minus etiam probari curatio Heraclidis Tarentini debet, qui primis diebus ducendam aluum, deinde abstinendum in septimum diem dixit. Quod ut sustinere aliquis possit, tamen etiam febre liberatus uix refectioni ualebit: adeo, si febris saepius accesserit, concidet.\n\t\t\t\t\t\t Igitur, si tertio decimo die \n\t\t\t\t\t\t\n\t\t\t\t\t\tmorbus manebit, balineum neque ante febrem neque postea temptandum erit, nisi interdum iam horrore discusso. Horror ipse per ea, quae supra scripta sunt, expugnandus; deinde post febrem oportebit ungui et uehementer perfricari, cibum et ualidum et fortiter adsumere, uino uti quantum libebit; postero die, cum satis quieuerit, ambulare, exerceri, ungui, perfricari fortiter, cibum capere sine uino, tertio die abstinere.\n\t\t\t\t\t\t Quo die uero febrem expectabit, ante surgere, exerceri dareque operam, ut in ipsa exercitatione febris tempus incurrat: sic enim saepe illa discutitur. At si in opere occupauit, tum demum se recipere. In eiusmodi ualetudine medicamenta sunt oleum, frictio, exercitatio, cibus, uinum. Si uenter adstrictus est, soluendus est.\n\t\t\t\t\t\t Sed haec facile ualidiores faciunt: si inbecillitas occupauit, pro exercitatione gestatio est; si ne hanc quidem sustinet, adhibenda tamen frictio est. Si haec quoque [uehemens] onerat, intra quietem et unctionem et cibum sistendum est; dandaque opera est, ne qua cruditas in cotidianam id malum uertat. Nam quartana neminem iugulat: sed si ex ea cotidiana facta est, in malis aeger est; quod tamen nisi culpa uel aegri uel curantis numquam fit. At si duae quartanae sunt, neque eae, quas proposui, exercitationes adhiberi possunt, aut ex toto quiescere opus est, aut, si id difficile est, leuiter ambulare, considere diligenter inuolutis pedibus et capite; quotiens febris accessit et desiit, cibum modicum sumere et uinum, reliquo tempore, nisi inbecillitas urguet, abstinere. t si duae febres paene iunguntur, post utramque cibum sumere, deinde uacuo tempore et moueri aliquid et post unctionem cibo uti. Cum uero uetus quartana raro nisi uere soluatur, utique eo tempore attendendum est, ne quid fiat, quod ualetudinem impediat.\n\t\t\t\t\t\t Prodestque in uetere quartana subinde mutare uictus genus, a uino ad aquam, ab aqua ad uinum, a lenibus cibis ad acres, ab acribus ad lenes transire; esse radicem, deinde uomere; iure uel * * pulli gallinacei uentrem resoluere; oleo ad frictiones adicere calfacientia; ante accessionem sorbere uel aceti cyathos duos, uel unum sinapis cum tribus Graeci uini [salsi], uel mixta paribus portionibus et in aqua diluta piper, castoreum, laser, murram. Per haec enim similiaque corpus  \n\t\t\t\t\t\tagitandum est, ut moueatur ex eo statu, quo detinetur. Si febris quieuit, diu meminisse eius diei conuenit, eoque uitare frigus, calorem, cruditatem, lassitudinem: facile enim reuertitur, nisi a sano quoque aliquamdiu timetur. At si ex quartana facta cotidiana est, cum id uitio inciderit, per biduum abstinere oportet, et frictione uti, uespere tantummodo aquam potui dare: tertio die saepe fit, ne febris accedat. Sed siue fuit siue non fuit, cibus post accessionis tempus est dandus. At si manet, per biduum abstinentia, quanta maxime imperari corpori potest, frictione cotidie utendum est. Et febrium quidem ratio exposita est. Supersunt uero alii corporis adfectus, qui huic superueniunt, ex quibus eos,  \n\t\t\t\t\t\t, protinus iungam. Incipiam ab insania, primamque huius ipsius partem adgrediar, quae et acuta et in febre est:  Graeci appellant.\n\t\t\t\t\t\t Illud ante omnia scire oportet, interdum in accessione aegros desipere et loqui aliena. Quod non quidem leue est neque incidere potest nisi in febre uehementi; non tamen aeque pestiferum est: nam plerumque breue esse consueuit leuatoque accessionis impetu protinus mens redit. Neque id genus morbi remedium aliud desiderat, quam quod in curanda febre praeceptum est.\n\t\t\t\t\t\t Phrenesis uero tum demum est, cum continua dementia esse incipit, cum aeger, quamuis adhuc sapiat, tamen quasdam uanas imagines accipit: perfecta est, ubi mens illis imaginibus addicta est. Eius autem plura genera sunt: siquidem ex phreneticis alii tristes sunt; alii hilares; alii facilius continentur et intra uerba desipiunt; alii consurgunt et uiolenter quaedam manu faciunt; atque ex his ipsis alii nihil nisi impetu peccant, alii etiam artes adhibent summamque speciem sanitatis in captandis malorum operum occasionibus praebent, sed exitu deprenduntur.\n\t\t\t\t\t\tEx his autem eos, qui intra uerba desipiunt, aut leuiter etiam manu peccant, onerare asperioribus  \n\t\t\t\t\t\tcoercitionibus superuacuum est: eos, qui uiolentius e gerunt, uincire conuenit, ne uel sibi uel alteri noceant. Neque credendum est, si uinctus aliqui, dum leuari uinculis cupit, quamuis prudenter et miserabiliter loquitur, quoniam is dolus insanientis est.\n\t\t\t\t\t\t Fere uero antiqui tales aegros in tenebris habebant, eo quod is contrarium esset exterreri, et ad quietem animi tenebras ipsas conferre aliquid iudicabant. At Asclepiades, tamquam tenebris ipsis terrentibus, in lumine habendos eos dixit. Neutrum autem perpetuum est: alium enim lux, alium tenebrae magis turbant; reperiunturque, in quibus nullum discrimen deprehendi uel hoc uel illo modo possit. Optimum itaque est utrumque experiri, et habere eum, qui tenebras horret, in luce, eum qui lucem, in tenebris. At ubi nullum tale discrimen est, aeger, si uires habet, loco lucido; si non habet, obscuro continendus est.\n\t\t\t\t\t\t Remedia uero adhibere, ubi maxime furor urget, superuacuum est: simul enim febris quoque increscit. Itaque tum nihil nisi continendus aeger est: ubi uero res patitur, festinanter subueniendum est. Asclepiades perinde esse dixit his sanguinem mitti ac si trucidentur: rationem hanc secutus, quod neque insania esset, nisi febre intenta, neque sanguis nisi in remissione eius recte mitteretur.\n\t\t\t\t\t\t Sed ipse in his somnum  impediat et frictio non nisi in remissione eius utilis sit. Itaque hoc quoque auxilium debuit praeterire. Quid igitur est? Multa in praecipiti periculo recte fiunt alias omittenda. Et continuata quoque febris habet tempora, quibus, etsi non remittit, non tamen crescit, estque hoc ut non optimum, sic tamen secundum remediis tempus, quo, si uires aegri patiuntur, sanguis quoque mitti debet.\n\t\t\t\t\t\t Minus deliberari potest, an aluus ducenda sit. Tum interposito die conuenit caput ad cutem tondere, aqua deinde fouere, in qua uerbenae aliquae decoctae sint [uel  \n\t\t\t\t\t\tex reprimentibus]; aut prius fouere, deinde radere, et iterum fouere; ac nouissime rosa caput naresque implere, offerre etiam naribus rutam ex aceto contritam, mouere sternumenta medicamentis in id efficacibus.\n\t\t\t\t\t\t Quae tamen facienda sunt in is, quibus uires non desunt: si uero inbecillitas est, rosa tantum caput adiecto serpullo similique aliquo adefaciendum est. Vtiles etiam in quibuscumque uiribus duae herbae sunt, solanum et muralis,  simul ex utraque suco expresso caput impletur. Cum febris remisit, frictione utendum est, parcius tamen in is, qui nimis hilares quam in is, qui nimis tristes sunt.\n\t\t\t\t\t\t Aduersus autem omnium sic insanientium animos gerere se pro cuiusque natura necessarium est. Quorundam enim uani metus leuandi sunt, sicut in homine praediuite famem timente incidit, cui subinde falsae hereditates nuntiabantur. Quorundam audacia coercenda est, sicut in is fit, in quibus continendis plagae quoque adhibentur. Quorundam etiam intempestiuus risus obiurgatione et minis finiendus: quorundam discutiendae tristes cogitationes; ad quod symphoniae et cymbala strepitusque proficiunt.\n\t\t\t\t\t\t Saepius tamen adsentiendum quam repugnandum et paulatim et non euidenter ab iis, quae stulte dicentur, ad meliora mens eius adducenda. Interdum etiam elicienda ipsius intentio; ut fit in hominibus studiosis litterarum, quibus liber legitur ut recte, si delectantur, aut perperam, si id ipsum eos offendit: emendando enim conuertere animum incipiunt. Quin etiam recitare, si qua meminerunt, cogendi sunt. Ad cibum quoque quosdam non desiderantes reduxerunt i, qui inter epulantes eos conlocarunt.\n\t\t\t\t\t\t Omnibus uero sic adfectis somnus et difficilis et praecipue necessarius est: sub hoc enim plerique sanescunt. Prodest ad id atque etiam ad mentem ipsam conponendam crocinum unguentum cum irino in caput additum. Si nihilo minus uigilat, quidam somnum moliuntur potui dando aquam, in qua papauer aut hyoscyamos decocta sit, alii \n\t\t\t\t\t\t\n\t\t\t\t\t\tmandragorae mala puluino subiciunt, alii uel amomum uel sycamini lacrimam fronti inducunt.\n\t\t\t\t\t\t Hoc nomen apud medicos reperio. Sed cum Graeci morum sycaminon appellant, mori nulla lacrima est. Sic uero significatur lacrima arboris in Aegypto nascentis, quam ibi sycomoron appellant. Plurimi, decoctis papaueris corticibus, ex ea aqua spongia os et caput subinde fouent.\n\t\t\t\t\t\t Asclepiades ea superuacua esse dixit, quoniam in lethargum saepe conuerterent: praecepit autem, ut primo die a cibo, potione, somno abstineretur, uespere ei daretur potui aqua, tum frictio admoueretur lenis, ut ne manum quidem qui perfricaret uehementer inprimeret; postero deinde die isdem omnibus factis uespere ei daretur sorbitio et aqua, rursusque frictio adhiberetur: per hanc enim nos consecuturos, ut somnus accedat.\n\t\t\t\t\t\t Id interdum fit, et quidem adeo, ut illo confitente nimia frictio etiam lethargi periculum adferat. Sed si sic somnus non accessit, tum demum illis medicamentis arcessendus est, habita scilicet eadem moderatione, quae hic quoque necessaria est, ne, quem obdormire uolumus, excitare postea non possimus. Confert etiam aliquid ad somnum silanus iuxta cadens, uel gestatio post cibum et noctu, maximeque suspensi lecti motus.\n\t\t\t\t\t\t Neque alienum est, si neque sanguis ante missus est, neque mens constat, neque somnus accedit, occipitio inciso cucurbitulam admouere; quae quia leuat morbum, potest etiam somnum facere. Moderatio autem in cibo quoque adhibenda est: nam neque aeger implendus est, ne insaniat, neque ieiunio utique uexandus, ne inbecillitate in cardiacum incidat. Opus est cibo infirmo maximeque sorbitione, potione aquae mulsae, cuius ternos cyathos bis hieme, quater aestate dedisse satis est. Alterum insaniae genus est, quod spatium longius recipit, quia fere sine febre incipit, leues deinde febriculas excitat. Consistit in tristitia, quam uidetur bilis atra contrahere.In hac utilis detractio sanguinis est: si quid hanc  prohibere, prima est abstinentia, secunda per album ueratrum uomitumque purgatio, post utrumlibet  \n\t\t\t\t\t\tadhibenda bis die frictio est; si magis ualet, frequens etiam exercitatio: in ieiuno uomitus. Cibus sine uino dandus ex media materia est; quam quotiens posuero, scire licebit etiam ex infirmissima dari posse, dum ne a quis utatur: ualentissima tantummodo esse remouenda.\n\t\t\t\t\t\t Praeter haec seruanda aluus est quam tenerrima, remouendi terrores, et potius bona spes offerenda; quaerenda delectatio ex fabulis ludisque, maxime quibus capi sanus adsuerat; laudanda, si qua sunt, ipsius opera et ante oculos eius ponenda; leuiter obiurganda uana tristitia; subinde admonendus, in is ipsis rebus, quae sollicitant, cur potius laetitiae quam sollicitudinis causa sit. Si febris quoque accessit, sicut aliae febres curanda est. Tertium genus insaniae  ex his longissimum, adeo ut uitam ipsam non impediat; quod robusti corporis esse consueuit. Huius autem ipsius species duae sunt: nam quidam imaginibus, non mente falluntur, quales insanientem Aiacem uel Orestem percepisse poetae ferunt: quidam animo desipiunt. Si imagines fallunt, ante omnia uidendum est, tristes an hilares sint. In tristitia nigrum ueratrum deiectionis causa, in hilaritate album ad uomitum excitandum dari debet; idque si in potione non accepit, in pane adiciendum est, quo facilius fallat: nam si bene se purgauerit, ex magna parte morbum leuabit. Ergo etiamsi semel datum ueratrum parum profecerit, interposito tempore iterum dari debet. Neque ignorare oportet leuiorem esse morbum cum risu quam cum serio insanientium. Illud quoque perpetuum est in omnibus morbis, ubi ab inferiore parte purgandus aliquis est, uentrem eius ante soluendum esse; ubi a superiore, comprimendum. Si uero consilium insanientem fallit, tormentis quibusdam optime curatur. Vbi perperam aliquid dixit aut fecit, fame, uinculis, plagis coercendus est. Cogendus est et attendere et ediscere aliquid et meminisse: sic enim fiet, ut paulatim metu cogatur considerare quid faciat. Subito etiam terreri et expauescere in hoc morbo prodest, et fere \n\t\t\t\t\t\t\n\t\t\t\t\t\tquicquid animum uehementer turbat.\n\t\t\t\t\t\t Potest enim quaedam fieri mutatio, cum ab eo statu mens, in quo fuerat, abducta est. Interest etiam, ipse sine causa subinde rideat, an maestus demissusque sit: nam demens hilaritas terroribus iis, de quibus supra dixi, melius curatur. Si nimia tristitia, prodest lenis sed multa bis die frictio, item per caput aqua frigida infusa, demissumque corpus in aquam et oleum.\n\t\t\t\t\t\t Illa communia sunt, insanientes uehementer exerceri debere, multa frictione uti, neque pinguem carnem neque uinum adsumere; cibis uti post purgationem ex media materia quam leuissimis; non oportere esse uel solos uel inter ignotos, uel inter eos, quos aut contemnant aut neglegant; mutare debere regiones et, si mens redit, annua peregrinatione esse iactandos. Raro sed aliquando tamen ex metu delirium nascitur. Quod genus insanientium specie * * * similique uictus genere curandum est, praeterquam quod in hoc insaniae genere solo recte uinum datur. His morbis praecipue contrarium est id genus, quod cardiacum a Graecis nominatur, quamuis saepe ad eum phrenetici transeunt: siquidem mens in illis labat, in hoc constat. Id autem nihil aliud est quam nimia inbecillitas corporis, quod stomacho languente inmodico sudore digeritur. Licetque protinus scire id esse, ubi uenarum exigui inbecillique pulsus sunt, sudor autem et supra consuetudinem et modo * et tempore ex toto thorace et ceruicibus atque etiam capite prorumpit, pedibus tantummodo et cruribus siccioribus atque frigentibus; acutique id morbi genus est. Curatio prima est supra praecordia imponere quae reprimant cataplasmata, secunda sudorem prohibere. Id praestat acerbum oleum uel rosa uel melinum aut myrteum, quorum aliquo corpus leuiter perunguendum, ceratumque ex aliquo horum tum inponendum est. Si sudor uincit, delinendus homo est uel gypso uel spuma argentea uel Cimolia creta, uel etiam subinde horum puluere respergendus. Idem praestat puluis ex contritis aridi myrti uel rubi foliis, aut ex austeris  \n\t\t\t\t\t\tet boni uini arida faece; pluraque similia sunt, quae si desunt, satis utilis est quilibet ex uia puluis iniectus.\n\t\t\t\t\t\t Super haec uero, quo minus corpus insudet, leui ueste debet esse contectus, loco non calido, fenestris patentibus, sic ut perflatus quoque aliquis accedat. Tertium auxilium est inbecillitati iacentis cibo uinoque succurrere. Cibus non multus quidem, sed saepe tamen nocte ac die dandus est, ut nutriat, neque oneret. Is esse debet ex infirmissima materia et stomacho aptus. Nisi si necesse est, ad uinum festinare non oportet.\n\t\t\t\t\t\t Si uerendum est, ne deficiat, tum et intrita ex hoc, et hoc ipsum austerum quidem, sed tamen tenue, meraculum, egelidum subinde et liberaliter dandum est, adiecta polenta, si modo is aeger parum cibi adsumit; idque uinum esse debet neque nullarum uirium, neque ingentium: recteque toto die ac nocte uel tres heminas aeger bibet; si uastius corpus est, plus etiam: si cibum non accipit, perunctum perfundere aqua frigida ante conueniet, et tunc dare.\n\t\t\t\t\t\t Quod si stomachus resolutus parum continet, et ante cibum et post eum sponte uomere oportet, rususque post uomitum cibum sumere. Si ne id quidem manserit, sorbere uini cyathum, interpositaque hora sumere alterum. Si id quoque stomachus reddiderit, totum corpus bulbis contritis superinlinendum est; qui ubi inaruerunt, efficiunt, ut uinum in stomacho contineatur, exque eo toti corpori calor, uenisque uis redeat. Vltimum auxilium est in aluum tisanae uel halicae cremorem ex inferioribus partibus indere, siquidem id quoque uires tuetur.\n\t\t\t\t\t\t Neque alienum est naribus quoque aestuantis admouere quod reficiat [id est rosa et uinum]: si qua in extremis partibus frigent, unctis et calidis manibus fouere. Per quae si consequi potuimus, ut et sudoris impetus minuatur, et uita prorogetur, incipit iam tempus ipsum esse praesidio. Vbi esse in tuto uidetur, uerendum tamen, ne in eandem infirmitatem cito recidat; itaque uino tantummodo remoto cotidie ualidiorem cibum debet adsumere, donec satis uirium corpori redeat. Alter quoque morbus est aliter phrenetico contrarius. In  \n\t\t\t\t\t\teo difficilior somnus, prompta ad omnem audaciam mens est: in hoc marcor et inexpugnabilis paene dormiendi necessitas. Lethargum Graeci nominarunt. Atque id quoque genus acutum est, et nisi succurritur, celeriter iugulat.Hos aegros quidam subinde excitare nituntur admotis is, per quae sternu[ta]menta euocentur, et is, quae odore foedo mouent, qualis est pix cruda, lana sucida, piper, ueratrum, castoreum, acetum,  galbanum incendunt, aut pilos aut cornu ceruinum; si id non est, quodlibet aliud: haec enim cum conburuntur, odorem foedum mouent. Tharrias uero quidam accessionis id malum esse dixit, leuarique, cum ea decessit; itaque eos, qui subinde excitant, sine usu male habere. Interest autem, in decessione expergiscatur aeger, an aut febris non leuetur aut leuata quoque ea somnus urguet. Nam si expergiscitur, adhibere eum sopito superuacuum est: neque enim uigilando melior fit, sed per se, si melior est, uigilat.\n\t\t\t\t\t\t Si uero continens ei somnus est, utique excitandus est, sed iis temporibus, quibus febris leuissima est, ut et excernat aliquid et sumat. Excitat autem ualidissime repente aqua frigida infusa. Post remissionem itaque perunctum multo oleo corpus tribus aut quattuor amphoris totum per caput perfundendum est. Sed hoc utemur, si aequalis aegro spiritus erit, si mollia praecordia: sin aliter haec erunt, ea potiora, quae supra comprehensa sunt. Et quod ad somnum quidem pertinet, commodissima haec ratio est. Medendi autem causa caput radendum, deinde posca fouendum est, in qua laurus aut ruta decocta sit. Altero die inponendum castoreum, aut ruta ex aceto contrita aut lauri bacae aut hedera cum rosa et aceto; praecipueque proficit  ad excitandum hominem naribus admotum et ad morbum ipsum depellendum capiti frontiue inpositum  \n\t\t\t\t\t\tsinapi.\n\t\t\t\t\t\t Gestatio etiam in hoc morbo prodest, maximeque oportune cibus datus, id est in remissione, quanta maxime inueniri poterit. Aptissima autem sorbitio est, donec morbus decrescere incipiat, sic ut, si cotidie grauis accessio est, haec cotidie detur; si alternis, post grauiorem sorbitio, post leuiorem mulsa aqua. Vinum quoque cum tempestiuo cibo datum non mediocriter adiuuat.\n\t\t\t\t\t\t Quod si post longas febres eiusmodi torpor  accessit, cetera eadem seruanda sunt: ante accessionem autem tribus quattuorue horis castoreum, si uenter adstrictus est, mixtum cum scamonea; si non est, per se ipsum cum aqua dandum est. Si praecordia mollia sunt, cibis utendum plenioribus; si dura, in isdem sorbitionibus subsistendum, inponendumque praecordiis quod simul et reprimat et molliat. Sed hic quidem acutus est morbus. Longus uero fieri potest eorum, quos aqua inter cutem male habet, nisi primis diebus discussus est: hydropa Graeci uocant. Atque eius tres species sunt. Nam modo uentre uehementer intento creber intus ex motu spiritus sonus est; modo corpus inaequale est tumoribus  aliterque per totum id orientibus; modo intus in unum aqua contrahitur et moto corpore ita mouetur, ut impetus eius conspici possit.\n\t\t\t\t\t\t Primum , secundum  uel , tertium  Graeci nominarunt. Communis tamen omnium est umoris nimia abundantia, ob quam ne ulcera quidem in his aegris facile sanescunt. Saepe uero hoc malum per se incipit, saepe alteri uetusto morbo maximeque quartanae superuenit. Facilius in seruis quam in liberis tollitur, quia, cum desideret famem, sitim, mille alia taedia longamque patientiam, promptius is succurritur, qui facile coguntur, quam \n\t\t\t\t\t\t\n\t\t\t\t\t\tquibus inutilis libertas est.\n\t\t\t\t\t\t Sed  i quidem, qui sub alio sunt, si ex toto sibi temperare non possunt, ad salutem perducuntur. Ideoque * \n\t\t\t\t\t\tnon ignobilis medicus, Chrysippi discipulus, apud Antigonum regem, amicum quendam eius, notae intemperantiae, mediocriter eo morbo inplicitum, negauit posse sanari; cumque alter medicus Epirotes Philippus se sanaturum polliceretur, respondit illum ad morbum aegri respicere, se ad animum. Neque eum res fefellit. Ille enim cum summa diligentia non medici tantummodo, sed etiam regis custodiretur, tamen malagmata sua deuorando bibendoque suam urinam in exitium se praecipitauit.\n\t\t\t\t\t\t Inter initia tamen non difficilis curatio est, si inperata  corpori sitis, requies, inedia: at si malum inueterauit, non nisi magna mole discutitur. Metrodorum tamen Epicuri discipulum ferunt, cum hoc morbo temptaretur, nec aequo animo necessariam sitim sustineret, ubi diu abstinuerat, bibere solitum, deinde euomere. Quod si redditur quicquid receptum est, multum taedio demit; si a stomacho retentum est, morbum auget; ideoque in quolibet temptandum non est.\n\t\t\t\t\t\t Sed si febris quoque est, haec in primis summouenda est per eas rationes, per quas huic succurri posse propositum est. Si sine febre aeger est, tum demum ad ea ueniendum est, quae ipsi morbo mederi solent. Atque hic quoque, quaecumque species et, si nondum nimis occupauit, isdem auxiliis opus est. Multum ambulandum, currendum aliquid est, superiores maxime partes sic perfricandae, ut spiritum ipse contineat.\n\t\t\t\t\t\t Euocandus est sudor non per exercitationem tantum, sed etiam in harena calida uel Laconico uel clibano similibusque aliis; maximeque utiles naturales et siccae sudationes sunt, quales super Baiias in murtetis habemus. Balineum atque omnis umor alienus est. Ieiuno recte catapotia dantur, facta ex apsinthi duabus, murrae tertia parte. Cibus esse debet ex media quidem materia,  \n\t\t\t\t\t\tsed tamen generis durioris: potio non ultra danda est quam ut uitam sustineat, optimaque est, quae urinam mouet.\n\t\t\t\t\t\t Sed id ipsum tamen moliri cibo quam medicamento melius est. Si tamen res coget, ex is aliquid, quae id praestant, erit decoquendum, eaque aqua potui danda. Videntur autem hanc facultatem habere iris, nardum, crocum, cinnamomum, casia, murra, balsamum, galbanum, ladanum, oenanthe, panaces, cardamomum, hebenus, cupressi semen, uua tminia quam  Graeci nominant, habrotnum, rosae folia, acorum, amarae nuces, tragoriganum, styrax, costum, iunci quadrati et rotundi semen: illud cyperon, hoc  Graeci uocant; quae quotiens posuero, non quae hic nascuntur, sed quae inter aromata adferuntur, significabo.\n\t\t\t\t\t\t Primo tamen quae leuissima ex his sunt id est rosae folia uel nardi spica temptanda est. Vinum quoque utile est austerum, sed quam tenuissimum. Commodum est etiam lino cotidie uentrem metiri et, qua conprehendit aluum, notam imponere, posteroque die uidere, plenius corpus sit an extenuetur: id enim, quod extenuatur, medicinam sentit. Neque alienum est metiri et potionem eius et urinam: nam si plus umoris excernitur quam insumitur, ita demum secundae ualetudinis spes est. Asclepiades in eo, qui ex quartana in hydropa deciderat, se abstinentia bidui et frictione usum, tertio die iam et febre et aqua liberato cibum et uinum dedisse memoriae prodidit. Hactenus communiter de omni specie cipi potest: si uehementius malum est, diducenda ratio curandi est. Ergo si inflatio et ex ea dolor creber est, utilis cotidianus aut altero quoque die post cibum uomitus est; fomentis siccis calidisque utendum est. Si per haec dolor non finitur, necessariae sunt sine ferro cucurbitulae: si ne per has  \n\t\t\t\t\t\tquidem tormentum tollitur, incidenda cutis est; tum his utendum est. Vltimum auxilium est, si cucurbitulae nihil profuerunt, per aluum infundere copiosam aquam calidam eamque recipere.\n\t\t\t\t\t\t Quin etiam cotidie ter quaterque opus est uti frictione uehementi, cum oleo et quibusdam calefacientibus. Sed in hac frictione a uentre abstinendum est: inponendum uero in eum crebrius sinapi, donec cutem erodat; ferramentisque candentibus pluribus locis uenter exulcerandus est; seruanda ulcera diutius. Vtiliter etiam scilla cocta delinguitur; sed diu post has infltiones abstinendum est ab omnibus inflantibus. At si id uitium est, cui  nomen est, eas partes, quae tument, subicere soli oportet, sed non nimium, ne febricula incidat. Si is uehementior est, caput uelandum est, utendumque frictione, madefactis tantum manibus aqua, cui sal et nitrum et olei paululum sit adiectum, sic ut aut pueriles aut muliebres manus adhibeantur, quo mollior earum tactus sit; idque, si uires patiuntur, ante meridiem tota hora, post meridiem semihora fieri oportet.\n\t\t\t\t\t\t Vtilia etiam sunt cataplasmata, quae reprimunt, maximeque si corpora teneriora sunt. Incidendum quoque super talum quattuor fere digitis ex parte interiore, qua per aliquot dies frequens umor feratur, atque ipsos tumores incidere altis plagis oportet; concutiendumque multa gestatione corpus est; atque ubi inductae uulneribus cicatrices sunt, adiciendum et exercitationibus et cibis, donec corpus ad pristinum statum reuertatur. Cibus ualens esse debet et glutinosus, maximeque caro.\n\t\t\t\t\t\t Vinum, si per stomachum licet, dulcius, sed ita ut inuicem biduo triduoue modo aqua, modo id bibatur. Prodest etiam lactucae marinae, quae grandis iuxta maria nascitur, semen cum aqua potui datum. Si ualens  \n\t\t\t\t\t\test qui id accipit, et scilla cocta, sicut supra dixi, delinguitur. Auctoresque multi sunt inflatis uesicis pulsandos tumores esse. Si uero id genus morbi est, quo in uterum multa aqua contrahitur, ambulare, sed magis modice, oportet, malagma quod digerat inpositum habere, idque ipsum superimposito triplici panno fascia, non nimium tamen uehementer, adstringere; quod a Tharria profectum esse seruatum a pluribus uideo. Si iecur aut lienem adfectum esse manifestum est, ficum pinguem contusam adiecto melle superponere: si per talia auxilia uenter non siccatur, sed umor nihilo minus abundat, celeriore uia succurrere, ut is per uentrem ipsum emittatur.\n\t\t\t\t\t\t Neque ignoro displicuisse Erasistrato hanc curandi uiam: morbum enim hunc iocineris putauit: ita illud esse sanandum, frustraque aquam emitti, quae uitiato illo subinde nascatur. Sed primum non huius uisceris unius hoc uitium est: nam et liene adfecto et in totius corporis malo habitu fit; deinde  coeperit, tamen aqua, nisi emittitur, quae contra naturam ibi substitit, et iocineri et ceteris partibus interioribus nocet. Conuenitque corpus nihilo minus esse curandum: neque enim sanat emissus umor, sed medicinae locum facit, quam intus inclusus impedit.\n\t\t\t\t\t\t Ac ne illud quidem in controuersiam uenit, quin non omnes in hoc morbo sic curari possint, sed iuuenes robusti, qui uel ex toto carent febre, uel certe satis liberales intermissiones habent. Nam quorum stomachus corruptus est, quiue ex atra bile in hoc deciderunt, quiue malum corporis habitum habent, idonei huic curationi non sunt. Cibus autem, quo die primum umor emissus est, superuacuus est, nisi  uires desunt.\n\t\t\t\t\t\t Insequentibus diebus et is et uinum meracius quidem, sed non ita multum dari debet; paulatimque euocandus aeger est ad exercitationes, frictiones, solem, sudationes, nauigationes et idoneos cibos, donec ex toto conualescat. Balneum rarum res amat, frequentiorem in ieiunio uomitum. Si aestas est, in mari natare commodum est. Vbi conualuit aliquis, diu tamen alienus ei ueneris usus est. Diutius saepe et periculosius tabes eos male habet, quos inuasit. Atque huius quoque plures species sunt. Vna est, qua corpus non alitur, et naturaliter semper aliquis decedentibus, nullis uero in eorum locum subeuntibus, summa macies oritur, et nisi occurritur, \n\t\t\t\t\t\t\n\t\t\t\t\t\ttollit:  Graeci uocant. Ea duabus fere de causis incidere consueuit: aut enim nimio timore aliquis minus, aut auiditate nimia plus quam debet adsumit: ita quod uel deest infirmat, uel quod superat corrumpitur.\n\t\t\t\t\t\t Altera species est quam Graeci  appellant, ubi malus corporis habitus est, ideoque omnia alimenta corrumpuntur. Quod fere fit, quom longo morbo uitiata corpora, etiamsi illo uacant, refectionem tamen non accipiunt; aut cum malis medicamentis corpus adfectum est; aut cum diu necessaria defuerunt; aut cum inusitatos aut inutiles cibos aliquis adsumpsit, aliquidue simile incidit. Hic praeter tabem illud quoque nonnumquam accidere solet, ut per adsiduas pusulas aut ulcera summa cutis exasperetur, uel aliquae corporis partes intumescant.\n\t\t\t\t\t\t Tertia est longeque periculosissima species, quam Graeci  nominarunt. Oritur fere a capite, inde in pulmonem destillat; huic exulceratio accedit; ex hac febricula leuis fit, quae etiam cum quieuit, tamen repetit; frequens tussis est, pus excreatur, interdum cruentum aliquid. Quicquid excreatum est, si in ignem impositum est, mali odoris est. Itaque qui de morbo dubitant, hac nota utuntur. Cum haec genera tabis sint, animaduertere primum oportet, quid sit, qui laboretur; deinde, si tantum non ali corpus apparet, causam eius attendere, et si cibi minus aliquis quam debet adsumpsit, adicere, sed paulatim, ne, si corpus insuetum subita multitudine onerauerit, concoctionem impediat. Si uero plus iusto qui adsumere solitus est, abstinere uno die, deinde ab exiguo cibo incipere, cotidie adicere, donec ad iustum modum perueniat.\n\t\t\t\t\t\t Praeter haec conuenit ambulare locis quam minime frigidis, sole uitato; per manus quoque exerceri: si infirmior est, gestari, ungui, perfricari, si potest, maxime per se ipsum, saepius eodem die, et ante cibum et post eum, sic ut interdum oleo quaedam adiciantur calfacientia, donec insudet. Prodestque in ieiuno  \n\t\t\t\t\t\tprendere per multas partes cutem et adtrahere, ut relaxetur; aut inposita resina et abducta subinde idem facere.\n\t\t\t\t\t\t Vtile est etiam interdum balneum, sed post cibum exiguum. Atque in ipso solio recte cibi aliquid adsumitur, aut si sine hoc frictio fuit, post eam protinus. Cibi uero esse debent ex iis, quae facile concoquantur: qui maxime alunt. Ergo uini quoque, sed austeri, necessarius usus est; mouenda urina. At si malus corporis habitus est, primum abstinendum est, deinde aluus ducenda, tum paulatim cibi dandi, adiectis exercitationibus, . Vtilius his frequens balineum est, sed ieiunis,  usque sudorem. Cibis uero opus est copiosis, uariis, boni suci, quique etiam [si] minus facile corrumpantur, uino austero. Si nihil reliqua proficiunt, sanguis mittendus est, sed paulatim cotidieque pluribus diebus, cum eo ut cetera quoque eodem modo seruentur. Quod si mali plus est et uera ptisis est, inter initia protinus occurrere necessarium est: neque enim facile is morbus, cum inueterauit, euincitur. Opus est, si uires patiuntur, longa nauigatione, caeli mutatione, sic ut densius quam id est, ex quo discedit aeger, petatur: ideoque aptissime Alexandriam ex Italia itur. Fereque id posse inter principia corpus pati debet, cum hic morbus aetate firmissima maxime oriatur, id est ab anno XIIX ad annum XXXV. Si id inbecillitas non sinit, naue tamen non longe gestari commodissimum est.\n\t\t\t\t\t\t Si nauigationem aliqua res prohibet, lectica uel alio modo corpus mouendum est; tum a negotiis abstinendum est omnibusque rebus, quae sollicitare animum possunt; somno indulgendum; cauendae destillationes, ne, si quid cura leuarit, exasperent; et deuitanda cruditas, simulque et sol et frigus; os obtegendum; fauces uelandae; tussicula suis remediis finienda; et quamdiu quidem febricula incursat, huic interdum abstinentia, interdum etiam tempestiuis cibis medendum; eoque tempore bibenda aqua.\n\t\t\t\t\t\t Lac quoque, quod in capitis  \n\t\t\t\t\t\tdoloribus et in acutis febribus et per eas facta nimia siti, ac, siue praecordia tument, siue biliosa urina est, siue sanguis fluxit, pro ueneno est, in ptisi tamen, sicut in omnibus longis difficilibusque febriculis recte dari potest. Quod si febris aut nondum incursat, aut iam remisit, decurrendum est ad modicas exercitationes, maximeque ambulationes, item lenes frictiones. Balineum alienum est.\n\t\t\t\t\t\t Cibus esse debet primo acer, ut alium, porrum, idque ipsum ex aceto, uel ex eodem intubus, ocimum, lactuca, dein lenis, ut sorbitio ex tisana uel ex halica uel ex amulo, lacte adiecto. Idem oriza quoque et, si nihil aliud est, far praestat. Tum in uicem modo his cibis, modo illis utendum est; adiciendaque quaedam ex media materia, praecipueque uel ex pruna cerebellum uel pisciculus et his similia. Farina etiam cum sebo ouillo caprinoue mixta, deinde incocta pro medicamento est. Vinum adsumi debet leue, austerum. Hactenus non magna mole pugnatur.\n\t\t\t\t\t\t Si uehementior noxa est, ac neque febricula neque tussis quiescit, tenuarique corpus apparet, ualidioribus auxiliis opus est. Exulcerandum est ferro candenti, uno loco sub mento, altero in gutture, duobus ad mammam utramque, item sub imis ossibus scapularum, quas  Graeci uocant, sic, ne sanescere ulcera sinas nisi tussi finita; cui per se quoque medendum esse manifestum est. Tum ter quaterue die uehementer extremae partes perfricandae; thorax leui manu pertractandus; post cibum intermittenda hora, et perfricanda crura brachiaque.\n\t\t\t\t\t\t Interpositis denis diebus demittendus aeger in solium, in quo sit aqua calida et oleum. Ceteris diebus bibenda aqua; tum uinum; si tussis non est, potui frigidum dandum; si est, egelidum. Vtile est etiam cibos in remissionibus cotidie dari, frictiones gestationesque similiter adhibere, eadem acri quarto aut quinto die adsumere, \n\t\t\t\t\t\t\n\t\t\t\t\t\tinterdum herbam sanguinalem ex aceto uel plantaginem esse.\n\t\t\t\t\t\t Medicamentum etiam est uel plantaginis sucus per se, uel marrubii cum melle incoctus, ita ut illius cyathus sorbio sumatur huius cocleare plenum paulatim delingatur, uel inter se mixta et incocta resinae terebenthinae pars dimidia, buturi et mellis pars altera. Praecipua tamen ex his omnibus sunt uictus, uehiculum et nauis, et sorbitio. Aluus cita utique uitanda est. Vomitus in hoc morbo frequens perniciosus est, maximeque sanguinis. Qui meliusculus esse coepit, adicere debet exercitationes, frictiones, cibos, deinde ipse se suppresso spiritu perfricare, diu abstinere a uino, balneo, uenere. Inter notissimos morbos est etiam is, qui comitialis uel maior nominatur. Homo subito concidit, ex ore spumae mouentur, deinde interposito tempore ad se redit, et per se ipse consurgit. Id genus saepius uiros quam feminas occupat. Ac solet quidem etiam longum esse usque mortis diem et uitae non periculosum: interdum tamen cum recens est, hominem consumit. Et saepe eum, si remedia non sustulerunt, in pueris ueneris, in puellis menstruorum initium tollit.\n\t\t\t\t\t\t Modo cum distentione autem neruorum prolabitur aliquis, modo sine illa. Quidam hos quoque isdem quibus lethargicos excitare conantur; quod admodum superuacuum est, et quia ne lethargus quidem his sanatur, et quia, cum possit ille numquam expergisci atque ita fame interire, hic ad se utique reuertitur. Vbi concidit aliquis, si nulla neruorum distentio accessit, utique sanguis mitti non debet: si accessit, non utique mittendus est, nisi alia quoque hortantur.\n\t\t\t\t\t\t Necessarium autem est ducere aluum, uel nigro ueratro purgare, uel utrumque facere, si uires patiuntur; tunc caput tondere oleoque et aceto perunguere; cibum post diem tertium, simul transit hora, qua concidit, dare.  \n\t\t\t\t\t\tNeque sorbitiones autem his aliique molles et faciles cibi neque caro, minimeque suilla, conuenit, sed media materia: nam et uiribus opus est et cruditates cauendae sunt; cum quibus fugere oportet solem, balneum, ignem omniaque calfacientia; item frigus, uinum, uenerem, loci praecipitis conspectum omniumque terrentium, uomitum, lassitudines, sollicitudines, negotia omnia. Vbi tertio die cibus datus est, intermittere quartum et inuicem alterum quemque, eadem hora cibi seruata, donec quattuordecim dies transeant. Quos ubi morbus excessit, acuti uim deposuit; a si manet, curandus iam ut longus est. Quod si non, quo die primum incidit, medicus accessit, sed is, qui cadere consueuit, ei traditus est, protinus eo genere uictus bito, qui supra conprehensus est, expectandus est dies, quo prolabatur; utendumque tum uel sanguinis missione uel ductione alui uel nigro ueratro, sicut praeceptum est.\n\t\t\t\t\t\t Insequentibus deinde diebus per eos cibos, quos proposui, uitatis omnibus, quae cauenda dixi, nutriendus. Si per haec morbus finitus non fuerit, confugiendum erit ad album ueratrum, ac ter quoque aut quater eo utendum non ita multis interpositis diebus, sic tamen ne iterum umquam sumat, nisi conciderit. Mediis autem diebus uires eius erunt nutriendae, quibusdam praeter ea, quae supra scripta sunt, adiectis.\n\t\t\t\t\t\t Vbi mane experrectus est, corpus eius leuiter ex oleo , cum capite, excepto uentre, permulceatur; tum ambulatione quam maxime recta et longa utatur; post ambulationem loco tepido uehementer et diu, ac non minus ducenties, nisi infirmus erit, perfricetur; deinde per caput multa aqua frigida perfundatur; paulum cibi adsumat; conquiescat; rursus ante noctem ambulatione utatur; iterum uehementer perfricetur, sic ut neque uenter neque caput contingatur; post haec cenet, interpositisque tribus aut quattuor diebus uno aut altero acria adsumat.\n\t\t\t\t\t\t Si ne per haec quidem fuerit liberatus, caput radat; unguatur oleo ueteri, adiecto aceto et nitro; perfundatur aqua salsa; bibat ieiunus ex aqua castoreum; nulla aqua nisi decocta potionis causa utatur. Quidam iugulati gladiatoris calido sanguine epoto tali morbo se liberarunt; apud quos miserum auxilium tolerabile miserius malum fecit. Quod ad medicum uero pertinet, ultimum est iuxta talum ex utroque crure paulum sanguinis mittere, occipitium  \n\t\t\t\t\t\tincidere et cucurbitulas admouere, ferro candenti in occipitio quoque et infra, qua summa uertebra cum capite committitur, adurere duobus locis, ut per ea perniciosus umor euadat.\n\t\t\t\t\t\t Quibus si finitum malum non fuerit, prope est, ut perpetuum sit. Ad leuandum id tantummodo utendum erit exercitatione, multa frictione, cibisque, qui supra conprehensi sunt, praecipueque uitanda omnia, quae ne fierent excepimus. Aeque notus est morbus, quem interdum arquatum, interdum regium nominant. Quem Hippocrates ait, si post septimum diem febricitante aegro superuenit, tutum esse, mollibus tantummodo praecordiis substantibus: Diocles ex toto, si post febrem oritur, etiam prodesse; si post hunc febris, occidere. Color autem eum morbum detegit, maxime oculorum, in quibus quod album esse debet, fit luteum.\n\t\t\t\t\t\t Soletque accedere et sitis et dolor capitis et frequens singultus et praecordiorum dextra parte durities et, ubi corporis uehemens motus est, spiritas membrorumque resolutio; atque ubi diutius manet morbus, totum corpus cum pallore quodam inalbescit. Primo die abstinere aegrum oportet, secundo ducere aluum, tum, si febris est, eam uictus genere discutere; si non est, scamoniam potui dare, uel cum aqua betam albam contritam, uel cum aqua mulsa nuces amaras, absinthium, anesum, sic ut pars huius minima sit.\n\t\t\t\t\t\t Asclepiades aquam quoque salsam, et quidem per biduum, purgationis causa bibere cogebat, iis quae urinam mouent reiectis. Quidam superioribus omissis per haec et per eos cibos, qui extenuant, idem se consequi dicunt. Ego ubique, si satis uirium est, ualidiora; si parum, inbecilliora auxilia praefero.\n\t\t\t\t\t\t Si purgatio fit, post eam triduo primo modice cibum oportet adsumere ex media materia, et uinum bibere Graecum salsum, ut resolutio uentris maneat; tum altero triduo ualidiores cibos, et carnis quoque aliquid esse, intra aquam manere; deinde ad superius genus uictus reuerti, cum eo ut magis satietur; omisso Graeco uino bibere integrum austerum; atque ita per haec variare, ut interdum  ad salsum uinum redeat.\n\t\t\t\t\t\t Per omne uero tempus utendum est exercitatione, fricatione,  \n\t\t\t\t\t\tsi hiemps est, balneo; si aestas, frigidis natationibus; lecto etiam et conclaui cultiore, lusu, ico, ludis, lasciuia, per quae mens exhilaretur; ob quae regius morbus dictus uidetur. Malagma quoque, quod digerat, super praecordia datum, prodest, uel arida ibi ficus superimposita, si iecur aut lienis est adfectus. Ignotus autem paene in Italia, frequentissimus in quibusdam regionibus is morbus est, quem  Graeci uocant; isque longis adnumeratur: quo totum corpus adficitur, ita ut ossa quoque uitiari dicantur. Summa pars corporis crebras maculas crebrosque tumores habet; rubor harum paulatim in atrum colorem conuertitur. Summa cutis inaequaliter crassa, tenuis, dura mollisque, quasi squamis quibusdam exasperatur; corpus emacrescit; os, surae, pedes intumescunt.\n\t\t\t\t\t\t Vbi uetus morbus et, digiti in manibus pedibusque sub tumore conduntur; febricula oritur, quae facile tot malis obrutum hominem consumit.Protinus ergo inter initia sanguis per biduum mitti debet, aut nigro ueratro uenter solui. Adhibenda tum, quanta sustineri potest, inedia; paulum deinde uires reficiendae et ducenda aluus; post haec ubi corpus leuatum est, utendum exercitatione praecipueque cursu;\n\t\t\t\t\t\t sudor primum labore ipsius corporis, deinde etiam siccis sudationibus euocandus; frictio adhibenda, moderandumque inter haec, ut uires conseruentur. Balneum rarum esse debet; cibus sine pinguibus, sine glutinosis, sine inflantibus; uinum praeterquam primis diebus recte datur. Corpus contrita plantago et inlita optime tueri uidetur. Attonitos quoque raro uidemus, quorum et corpus et mens stupet. Fit interdum ictu fulminis, interdum morbo:  hunc Graeci appellant.His sanguis mittendus est; ueratro quoque albo, uel alui ductione utendum; tunc adhibendae frictiones, et ex media materia minime pingues cibi, quidam etiam acres: a uino abstinendum. At resolutio neruorum frequens ubique morbus est: \n\t\t\t\t\t\t\n\t\t\t\t\t\tinterdum  partes infestat. Veteres auctores illud , hoc  nominarunt: nunc utrumque  appellari uideo. Solent autem qui per omnia membra  resoluti sunt, celeriter rapi; ac si correpti non sunt, diutius quidem uiuunt, sed raro tamen ad sanitatem perueniunt; plerumque miserum spiritum trahunt, memoria quoque amissa.\n\t\t\t\t\t\t In partibus uero numquam acutus, saepe longus, fere sanabilis morbus et. Si omnia membra uehementer resoluta sunt, sanguinis detractio uel occidit uel liberat. Aliud curationis genus uix umquam sanitatem restituit, saepe mortem tantum differt, uitam interim infestat. Post sanguinis missionem si non redit et motus et mens, nihil spei superest; si redit, sanitas quoque prospicitur.\n\t\t\t\t\t\t At ubi pars resoluta est, pro ui et mali et corporis uel sanguis mittendus uel aluus ducenda est. Cetera eadem in utroque casu facienda sunt, siquidem uitare praecipue conuenit frigus; paulatimque ad exercitationes reuertendum est, sic ut ingrediatur ipse protinus, si potest. Si id crurum inbecillitas prohibet, uel gestetur, uel motu lecti concutiatur; tum id membrum, quod defici, si potest, per se, si minus, per alium moueatur, et ui quadam ad consuetudinem suam redeat.\n\t\t\t\t\t\t Prodest etiam torpentibus membris summam cutem exasperare uel urticis caesam uel inposito sinapi, sic ut, ubi rubere coeperit corpus, haec remoueatur. Scilla quoque contrita bulbique contriti cum ture recte inponuntur. Neque alienum est resina cutem tertio quoque die diutius uellere; pluribus etiam locis aliquando sine ferro cucurbitulas admouere. Vnctioni uero aptissimum est uetus oleum uel nitrum aceto et oleo mixtum. Quin etiam fouere aqua calida marina, uel si ea non est, tamen salsa magnopere necessarium est.\n\t\t\t\t\t\t Ac si quo loco uel naturales uel etiam manu factae tales natationes sunt, is potissimum utendum est; praecipueque in is agitanda membra, quae maxime deficiunt; si id non est, balneum tamen prodest. Cibus esse debet ex materia media, maximeque ex uenatione: potio sine uino aquae calidae. Si tamen uetus morbus est, interponi quarto uel quinto die purgationis causa uinum Graecum salsum potest. Post cenam utilis uomitus est. Interdum uero etiam neruorum dolor oriri solet. In hoc casu  \n\t\t\t\t\t\tnon uomere, non urinam medicamentis mouere, non sine exercitatione sudorem, ut quidam praecipiunt, expedit: bibenda aqua est, bis die in lectulo leniter satis diu corpus perfricandum est, deinde retento spiritu ab ipsa exercitatione potius superiores partes mouendae;\n\t\t\t\t\t\t balneo raro utendum; mutandum subinde peregrinationibus caelum. Si dolor est, ea ipsa pars sine oleo nitro ex aqua perunguenda  et subicienda pruna lenis et sulpur, atque ita diu subfumigandum; idque aliquandiu faciendum, sed ieiuno, cum bene iam concoxerit. Cucurbitulae quoque saepe dolenti parti admouendae sunt, pulsandusque leuiter inflatis uesicis bubulis  locus est.\n\t\t\t\t\t\t Vtile est etiam sebum miscere cum hyoscyami et urticae contritis seminibus, sic ut omnium par modus sit, idque inponere; fouere aqua, in qua sulpur decoctum sit. Vtriculi quoque recte inponuntur aqua calida repleti, aut bitumen cum hordeacia farina iactum. Atque in ipso potissimum dolore utendum gestatione uehementi est; quod in aliis doloribus pessimum est. Tremor autem neruorum aeque uomitu medicamentisque urinam mouentibus intenditur. Inimica etiam habet balinea assasque sudationes. Bibenda aqua est; acri ambulatione utendum, itemque unctionibus frictionibusque, maxime per se ipsum; pila similibusque superiores partes dimouendae; cibo quolibet utendum, dum concoctioni utique studeatur.\n\t\t\t\t\t\t Secundum cibum curis abstinendum; rarissima uenere utendum est. Si quando quis in eam prolapsus est, tum oleo leuiter diuque in lectulo perfricari manibus puerilibus quam uirilibus debet. Suppurationes autem, quae in aliqua interiore parte oriuntur, ubi notae fuerint, primum id agere oportet per ea cataplasmata, quae reprimunt, ne coitus inutilis materiae fiat; deinde, si haec uicta sunt, per ea malagmata, quae digerunt, dissipentur. Quod si consecuti non sumus, sequitur ut euocetur, deinde, ut maturescat. Omnis tum uomicae finis est, ut rumpatur; indiciumque est pus uel aluo uel ore redditum.\n\t\t\t\t\t\t Sed nihil facere oportet, quo minus, quicquid est puris, excedat. Vtendum maxime sorbitione est, et aqua calida.  \n\t\t\t\t\t\tVbi pus ferri desiit, transeundum ad faciles quidem sed tamen ualidiores et frigidos cibos frigidamque aquam, sic ut ab egelidis tamen initium fiat. Primoque cum melle quaedam edenda, ut nuclei pinei uel Graecae nuces uel Abellanae; postea summouendum id ipsum, quo maturius induci cicatrix possit.\n\t\t\t\t\t\t Medicamentum eo tempore ulceri est sucus adsumptus uel porri uel marrubii, et omni cibo porrum ipsum adiectum. Oportebit autem ut in is partibus, quae non adficientur, frictionibus, item ambulationibus lenibus; uitandumque erit, ne uel luctando uel currendo uel alia ratione sanescentia ulcera exasperentur: in hoc enim morbo perniciosus ideoque omni modo cauendus sanguinis uomitus est. Hactenus reperiuntur ea genera morborum, quae in totis corporibus ita sunt, ut is certae sedes adsignari non possint: nunc de is dicam, quae sunt IN PARTIBVS. Facilius autem omnium interiorum morbi curationesque in notitiam uenient, si prius eorum sedes breuiter ostendero. Caput igitur, eaque, quae in ore sunt, non lingua tantummodo palatoque  sed etiam quatenus oculis nostris exposita sunt. In dextra sinistraque circa guttur uenae grandes, quae sphgitides nominantur, itemque arteriae, quas carotidas uocant, sursum procedentes ultra aures feruntur. At in ipsis ceruicibus glandulae positae sunt, quae interdum cum dolore intumescunt. Deinde duo itinera incipiunt: alterum asperam arteriam nominant, alterum stomachum. Arteria exterior ad pulmonem, stomachus interior ad uentriculum fertur; illa spiritum, hic cibum recipit. Quibus cum diuersae uiae sint, qua coeunt exigua in arteria sub ipsis faucibus lingua est; quae, cum spiramus, attollitur, cum cibum potionemque adsumimus, arteriam claudit. Ipsa autem arteria, dura et cartilaginosa, in gutture adsurgit, ceteris partibus residit. Constat ex circulis quibusdam, compositis ad imaginem earum uertebrarum, quae in spina sunt, ita tamen ut ex parte exteriore aspera, ex interiore stomachi modo leuis sit; eaque descendens ad praecordia cum pulmone committitur. Is spongiosus, ideoque spiritus capax, et a tergo spinae ipsi iunctus, in duas fibras ungulae bubulae modo diuiditur. Huic cor adnexum est, natura musculosum, in pectore sub sinistriore mamma situm; duosque quasi uentriculos habet. At sub corde atque pulmone trauersum ex ualida membrana saeptum est, quod praecordiis uterum  \n\t\t\t\t\t\tdiducit; idque neruosum, multis etiam uenis per id discurrentibus; a superiore parte non solum intestina, sed iecur quoque lienemque discernit. Haec uiscera proxuma sed infra tamen posita dextra sinistraque sunt. Iecur a dextra parte sub praecordiis ab ipso saepto orsum, intrinsecus cauum, extrinsecus gibbum; quod prominens leuiter uentriculo insidet, et in quattuor fibras diuiditur. Ex inferiore uero parte  inhaeret: at lienis sinistra non eidem saepto sed intestino innexus est; natura mollis et rarus, longitudinis crassitudinisque modicae; isque paulum costarum regione in uterum excedens ex maxima parte sub his conditur. Atque haec quidem iuncta sunt. Renes uero diuersi; qui lumbis summis coxis inhaerent, a parte earum resimi, ab altera rotundi; qui et uenosi sunt, et uentriculos habent, et tunicis super conteguntur. Ac uiscerum quidem hae sedes sunt. Stomachus uero, qui intestinorum principium est, neruosus: a septima spinae uertebra incipit, circa praecordia cum uentriculo committitur. Ventriculus autem, qui receptaculum cibi est, constat ex duobus tergoribus; isque inter lienem et iecur positus est, utroque ex his paulum super eum ingrediente. Suntque etiam membranulae tenues, per quas inter se tria ista conectuntur, iungunturque ei saepto, quod transuersum esse supra posui. Inde ima uentriculi pars paulum in dexteriorem partem conuersa, in summum intestinum coartatur. Hanc iuncturam  Graeci uocant, quoniam portae modo in inferiores partes ea, quae excreturi sumus, emittit. Ab ea ieiunum intestinum incipit, non ita inplicitum; cui tale uocabulum est, quia numquam quod accepit, continet, sed protinus in inferiores partes transmittit. Inde tenuius intestinum est, in sinus uehementer inplicitum: orbes uero eius per membranulas singuli cum inerioribus conectuntur; qui in dexteriorem partem conuersi et e regione dexterioris coxae finiti, superiores tamen partes magis complent. Deinde id intestinum cum crassiore altero transuerso \n\t\t\t\t\t\t\n\t\t\t\t\t\tcommittitur; quod a dextra parte incipiens, in sinisteriorem peruium et longum est, in dexteriorem non est, ideoque caecum nominatur. At id, quod peruium est, late fusum atque sinuatum, minusque quam superiora intestina neruosum, ab utraque parte huc atque illuc uolutum, magis tamen  sinisteriores inferioresque partes, contingit iecur atque uentriculum; deinde cum quibusdam membranulis a sinistro rene uenientibus iungitur, atque hinc dextra recuruatum in imo derigitur, qua excernit; ideoque id ibi rectum intestinum nominatur. Contegit uero uniuersa haec omentum, ex ineriore parte leue et strictum, ex superiore mollius; cui adeps quoque innascitur, quae sensu, sicut cerebrum quoque et medulla, caret. At a renibus singulae uenae, colore albae, ad uesicam feruntur: ureteras Graeci uocant, quod per eas inde descendentem urinam in uesicam destillare concipiunt. Vesica autem in ipso sinu neruosa et duplex, ceruice plena atque carnosa, iungitur per uenas cum intestino eoque osse, quod pubi subest. Ipsa soluta atque liberior est, aliter in uiris atque in feminis posita: nam in uiris iuxta rectum intestinum est, potius in sinistram partem inclinata: in feminis super genitale earum sita est, supraque elapsa ab ipsa uulua sustinetur. Tum in masculis iter urinae spatiosius et conpressius a ceruice huius descendit ad colem: in feminis breuius et plenius super uuluae ceruicem se ostendit. Volua autem in uirginibus quidem admodum exigua est; in mulieribus uero, nisi ubi grauidae sunt, non multo maior, quam ut manu conprehendatur. Ea, recta tenuataque ceruice, quem canalem uocant, contra mediam aluum orsa, inde paulum ad dexteriorem coxam conuertitur; deinde super rectum intestinum progressa, iliis feminae latera sua innectit.\n\t\t\t\t\t\t Ipsa autem ilia inter coxas et pubem imo uentre posita sunt. A quibus ac pube abdomen susum uersus ad praecordia peruenit: ab exteriore parte euidenti cute, ab interiore leui membrana inclusum, quae omento iungitur; peritonaeos autem a Graecis nominatur. His uelut in conspectum quendam, quatenus scire curanti necessarium est, adductis, remedia singularum laborantium partium exsequar, orsus a capite; sub quo nomine nunc significo eam partem, quae capillis tegitur: nam oculorum, aurium, dentium dolor, et si qui similis est, alias erit explicandus. In capite autem interdum acutus et pestifer morbus est, quem  Graeci uocant; cuius notae sunt horror calidus, neruorum resolutio, oculorum caligo, mentis alienatio, uomitus, sic ut uox supprimatur, uel sanguinis ex naribus cursus, sic ut corpus frigescat, anima deficiat. Praeter haec dolor intolerabilis, maxime circa tempora uel occipitium.\n\t\t\t\t\t\t Interdum autem in capite longa inbecillitas, sed neque grauis neque periculosa, per hominis aetatem est: interdum grauior dolor sed breuis, neque tamen mortiferus, qui uel uino uel cruditate uel frigore uel igne aut sole contrahitur. Hique omnes dolores modo in febre, modo sine hac sunt; modo in toto capite, modo in parte, interdum sic ut oris quoque proximam partem excrucient.\n\t\t\t\t\t\t Praeter haec etiam inuenitur genus, quod potest longum esse; ubi umor cutem inflat, eaque intumescit et prementi digito cedit:  Graeci appellant. Ex his id, quod secundo loco positum est, dum leue est, qua si ratione curandum, dixi, cum persequerer ea, quae sani homines  inbecillitate partis alicuius facere deberent. Quae uero auxilia sunt capitis, ubi cum febre dolor est, eo loco explicitum est, quo febrium curatio exposita est. Nunc de ceteris dicendum est. Ex quibus id, quod acutum est, idque, quod supra consuetudinem intenditur, idque, quod ex subita causa etsi non pestiferum tamen uehemens est, primam curationem habet, qua sanguis mittatur. Sed id, nisi intolerabilis dolor est, superuacuum est, satiusque est abstinere a cibo; si fieri potest, etiam potione; si non potest, aquam bibere. Si postero die dolor remanet, aluum ducere, sternumenta euocare, nihil adsumere nisi aquam. Saepe enim dies unus aut alter totum dolorem hac ratione discutit, utique si ex uino uel cruditate origo est.\n\t\t\t\t\t\t Si uero in his auxilii parum est, tonderi oportet ad cutem; dein considerandum est, quae causa dolorem excitarit. Si calor, aqua frigida multa  \n\t\t\t\t\t\tperfundere caput expedit, spongiam concauam inponere subinde in aqua frigida expressam; unguere rosa et aceto, uel potius his tinctam lanam sucidam imponere aliaue refrigerantia cataplasmata.\n\t\t\t\t\t\t At si frigus nocuit, caput oportet perfundere aqua calida marina uel certe salsa, aut in qua laurus decocta sit; tum caput uehementer perfricare; deinde calido oleo implere, ueste uelare. Quidam id etiam deuinciunt; alii ceruicalibus uestimentisque onerant, et sic leuantur; alios calida cataplasmata adiuuant. Ergo etiam ubi causa incognita est, uidere oportet, refrigerantia magis an calfacientia leniant, et is uti, quae experimentum adprobarit.\n\t\t\t\t\t\t At si parum causa discernitur, perfundere caput, primum calida aqua, sicut supra praeceptum est, uel salsa, uel ex lauro decocta, tum frigida posca. Illa in omni uetusto capitis dolore communia sunt: sternumenta excitare, inferiores partes uehementer perfricare; gargarizare iis, quae saliuam mouent; cucurbitulas temporibus et occipitio admouere; sanguinem ex naribus extrahere; resina subinde tempora reuellere, et imposito sinapi exulcerare ea, quae male habent ante linteolo subiecto, ne uehementer adrodat; candentibus ferramentis, ubi dolor est, ulcera excitare; cibum permodicum cum aqua sumere; ubi leuatus est dolor, in balineum ire, ibi multa aqua, prius calida, deinde frigida per caput perfundi: si discussus ex toto dolor est, etiam ad uinum reuerti, sed postea semper antequam quicquam aliud aquam bibere. Dissimile est id genus, quod umorem in caput contrahit. In hoc tonderi ad cutem necessarium est; deinde inponere sinapi sic ut exulceret; si id parum profuit, scalpello utendum est. Illa cum hydropicis communia sunt: exerceatur, insudet, uehementer perfricetur, cibis potionibusque utatur urinam praecipue mouentibus. Circa faciem uero morbus innascitur, quem Graeci  nominant. Isque cum acuta fere febre oritur; os cum motu quodam peruertitur [ideoque nihil aliud est quam distentio oris]. Accedit crebra coloris in facie totoque in corpore mutatio; somnus in promptu est.In hoc sanguinem mittere optimum est:\n\t\t\t\t\t\t si finitum eo malum non est, ducere aluum: si ne sic quidem discussum est, albo ueratro uomitum mouere. Praeter haec necessarium est uitare solem,  \n\t\t\t\t\t\tlassitudinem, uinum. Si discussum his non est, utendum est cursu, frictione in eo, quod laesum est, leni et multa; in reliquis partibus breuiore sed uehementi.\n\t\t\t\t\t\t Prodest etiam mouere sternumenta; caput radere, idque perfundere aqua calida uel marina uel certe salsa, sic ut ei sulpur quoque adiciatur; post perfusionem iterum perfricare; sinapi manducare, eodemque tempore adfectis oris partibus ceratum, integris idem sinapi, donec adrodat, imponere. Cibus aptissimus ex media materia est. At si lingua resoluta est, quod interdum per se, interdum ex morbo aliquo fit, sic ut sermo hominis non explicetur, oportet gargarizare ex aqua, in qua uel thymum uel hysopum uel nepeta decocta sit; aquam bibere; caput et os et ea, quae sub mento sunt, et ceruicem uehementer perfricare; lasere linguam ipsam linre; manducare quae sunt acerrima, id est in sinapi alium, cepam; magna ui luctari, ut uerba exprimantur; exerceri retento spiritu; caput saepe aqua frigida perfundere; nonnumquam multam esse radiculam, deinde uomere. Destillat autem de capite interdum in nares, quod leue est; interdum in fauces, quod peius est; interdum etiam in pulmonem, quod pessimum est. Si in nares destillauit, tenuis per has pituita profluit; caput leuiter dolet, grauitas eius sentitur, frequentia sternumenta sunt; si in fauces, has exasperat, tussiculam mouet; si in pulmonem, praeter sternumenta et tussim est etiam capitis grauitas, lassitudo, sitis, aestus, biliosa urina. Aliud autem quamuis non multum distans malum grauedo est. Haec nares claudit, uocem obtundit, tussim siccam mouet; sub eadem salsa est saliua, sonant aures, uenae mouentur in capite, turbida urina est. Haec omnia  Hippocrates nominat: nunc uideo apud Graecos in grauedine hoc nomen seruari, destillationem  appellari. Haec autem et breuia et, si neglecta sunt, longa esse consuerunt. Nihil pestiferum est, nisi quod pulmonem exulcerauit. Vbi aliquid eiusmodi sensimus, protinus abstinere a sole, balneo, uino, uenere debemus; inter quae unctione et adsueto cibo nihilo minus uti licet. Ambulatione tantum acri sed tecta utendum est; post eam caput atque os supra quinquagiens perfricandum. Raroque fit ut, si biduo uel certe triduo nobis temperauimus, id uitium non leuetur.\n\t\t\t\t\t\t Quo leuato,  in destillatione crassa facta pituita est, uel in grauedine nares magis patent, balneo utendum est, multaque aqua prius calida, post egelida fouendum os caputque; deinde cum cibo pleniore uinum bibendum. At si aeque tenuis quarto die pituita est, uel nares aeque clausae uidentur, adsumendum est uinum Aminaeum austerum, dein rursus biduo aqua; post quae ad balneum et ad consuetudinem reuertendum est.\n\t\t\t\t\t\t Neque tamen illis ipsis diebus, quibus aliqua omittenda sunt, expedit tamquam aegros agere, sed cetera omnia quasi sani \n\t\t\t\t\t\tfacienda sunt, praeterquam si diutius aliquid et uehementius ista sollicitare consuerunt: huic enim quaedam curiosior obseruatio necessaria est. Igitur huic, si in nares uel in fauces destillauit, praeter ea, quae supra rettuli, protinus primis diebus multum ambulandum est; perfricandae uehementer inferiores partes, leuior frictio adhibenda thoraci ori capiti; demenda adsueto cibo pars dimidia; sumenda oua, amylum similiaque, quae pituitam faciunt crassiorem: siti quanta maxime sustineri potest, pugnandum. Vbi per haec idoneus aliquis balneo factus eoque usus est, adiciendus est cibo pisciculus aut caro, sic tamen ne protinus iustus modus cibi sumatur; uino meraco copiosius utendum est. At si in pulmonem quoque destillat, multo magis et ambulatione et fricatione opus est eademque adhibita ratione in cibis, si non satis illi proficiunt, acrioribus utendum est; magis somno indulgendum, abstinendumque a negotiis omnibus; aliquando sed serius balineum temptandum. In grauedine autem primo die quiescere, neque esse neque bibere, caput uelare, fauces lana circumdare; postero die surgere, abstinere  \n\t\t\t\t\t\ta potione, aut si res coegerit, non ultra heminam aquae adsumere; tertio die panis non tam multum ex parte interiore qum pisciculo uel leui carne sumere; aquam bibere.\n\t\t\t\t\t\t Si quis sibi temperare non potuerit quominus pleniore uictu utatur, uomere; ubi in balneum uentum est, multa calida aqua caput et os fouere usque ad sudorem; tum ad uinum redire. Post quae uix fieri potest, ut idem incommodum maneat; sed si manserit, utendum erit cibis frigidis, aridis, leuibus, umore quam minimo, seruatis frictionibus exercitationibusque, quae in omni tali genere ualetudinis necessariae sunt. A capite transitus ad ceruicem est, quae grauibus admodum morbis obnoxia est. Neque tamen alius inportunior acutiorque morbus est, quam is, qui quodam rigore neruorum modo caput scapulis, modo mentum pectori adnectit, modo rectam et inmobilem ceruicem intendit. Primum Graeci , sequentem , ultimum  appellant, quamuis minus subtiliter quidam indiscretis his nominibus utuntur. Ea saepe intra quartum diem tollunt:\n\t\t\t\t\t\t si hunc euaserunt, sine periculo sunt.Eadem omnia ratione curantur idque conuenit * * * Sed Asclepiades utique emittendum sanguinem credidit;  quidam utique uitandum esse dixerunt, eo quod maxime tum corpus calore egeret, isque esset in sanguine. Verum hoc quidem falsum est: neque enim natura sanguinis est,  utique caleat, sed ex is, quae in homine sunt, hic celerrime uel calescit uel refrigescit. Mitti uero necne debeat, ex is intellegi potest, quae de sanguinis missione praecepta sunt.\n\t\t\t\t\t\t Vtique autem recte datur castoreum, et cum hoc piper uel laser; deinde opus est fomento umido et calido. Itaque plerique aqua calida multa ceruices subinde perfundunt. Id in praesentia leuat, sed oportuniores neruos frigori reddit, quod utique uitandum est. Vtilius igitur est cerato  \n\t\t\t\t\t\tprimum liquido ceruicem perunguere; deinde admouere uesicas bubulas uel utriculos oleo calido repletos, uel ex farina calidum cataplasma, uel piper rotundum cum ficu contusum.\n\t\t\t\t\t\t Vtilissimum tamen est umido sale fouere; quod quomodo fieret iam ostendi. Vbi eo aliquid factum est, admouere ad ignem; uel si aestas est, in sole aegrum oportet; maximeque oleo ueteri, si id non est, Syriaco; si ne id quidem est, adipe quam uetustissima ceruicem et scapulas et spinam perfricare. Frictio cum omnibus in homine uertebris utilis sit, tum is praecipue, quae in collo sunt. Ergo die nocteque, interpositis tamen quibusdam temporibus, hoc remedio utendum est. Dum intermittitur, imponendum malagma aliquod ex calfacientibus.\n\t\t\t\t\t\t Cauendum uero praecipue frigus; ideoque in eo conclaui, quo cubabit aeger, ignis continuus esse debebit, maximusque tempore antelucano, quo praecipue frigus intenditur. Neque inutile erit caput adtonsum habere idque irino uel cyprino calido madefacere et superinposito pilleo uelare; nonnumquam etiam  calidum oleum totum descendere, uel in aquam calidam, in qua faenum Graecum decoctum sit et adiecta olei pars tertia. Aluus quoque ducta saepe superiores partes resoluit. Si uero etiam uehementius dolor creuit, admouendae ceruicibus cucurbitulae sunt, sic ut cutis incidatur; eadem aut ferramentis aut sinapi adurenda.\n\t\t\t\t\t\t Vbi leuatus est dolor mouerique ceruix coepit, scire licet cedere remediis morbum. Sed diu uitandus cibus, quisquis mandendus est: sorbitionibus utendum itemque ouis sorbilibus aut apalis [mollibus]; ius aliquod adsumendum. At si bene processerit iamque ex toto recte se habere ceruices uidebuntur, incipiendum erit a pulticula uel intrita bene madida. Celerius tamen etiam panis mandendus quam uinum gustandum, siquidem huius usus praecipue periculosus ideoque in longius tempus differendus est. Vt hoc autem morbi genus circa totam ceruicem, sic alterum aeque pestiferum acutumque in faucibus esse consueuit. Nostri anginam uocant: apud Graecos nomen, prout species est. Interdum enim neque rubor neque tumor ullus apparet, sed corpus aridum est,  \n\t\t\t\t\t\tuix spiritus trahitur, membra soluuntur: id  uocant. Interdum lingua faucesque cum rubore intumescunt, uox nihil significat, oculi uertuntur, facies pallet, singultus est: id  uocant. Illa communia sunt: aeger non cibum deuorare, non potionem potest, spiritus eius includitur.\n\t\t\t\t\t\t Leuius est, ubi tumor tantummodo ruborque est, cetera non secuntur: id  appellant.Quicquid est, si uires patiuntur, sanguis mittendus est; si non abundat, secundum est ducere aluum. Cucurbitula quoque recte sub mento et circa fauces admouetur, ut id, quod strangulat, euocet. Opus est deinde fomentis umidis: nam sicca spiritum elidunt. Ergo admouere spongias oportet, quae melius in calidum oleum quam in calidam aquam subinde emittuntur; efficacissimumque est hic quoque salis calidus sucus.\n\t\t\t\t\t\t Tum commodum est hysopum uel nepetam uel thumum uel apsinthium uel etiam furfures aut ficus aridas aut mulsam aquam decoquere, eaque gargarizare; post haec palatum unguere uel felle taurino uel eo medicamento, quod ex moris est. Polline etiam si piperis id recte respergitur. Si per haec parum proficitur, ultimum est incidere satis altis plagis sub ipsis maxillis supra collum, uel in palato citra uuam, uel eas uenas, quae sub lingua sunt, ut per ea uulnera morbus erumpat. Quibus si non fuerit aeger adiutus, scire licet malo uictum esse.\n\t\t\t\t\t\t\n\t\t\t\t\t\t Si uero his morbus leuatus est, iamque fauces et cibum et spiritum capiunt, facilis ad bonam ualetudinem recursus est. Atque interdum natura quoque adiuuat, si ex angustiore sede uitium transit in latiorem; itaque rubore et tumore in praecordiis orto scire licet fauces liberari. Quicquid autem eas leuauit, incipiendum est ab umidis, maximeque aqua mulsa decocta: deinde adsumendi molles et non acres  \n\t\t\t\t\t\tcibi sunt, donec fauces ad pristinum habitum reuertantur.\n\t\t\t\t\t\t Vulgo audio, si quis pullum hirundininum ederit, angina toto anno non periclitari; seruatumque eum ex sale, cum is morbus urget, comburi, carbonemque eius contritum in aquam mulsam, quae potui datur, infriari et prodesse. Id cum idoneos auctores ex populo habeat, neque habere quicquam periculi possit, quamuis in monumentis medicorum non legerim, tamen inserendum huic operi meo credidi. Est etiam circa fauces malum, quod apud Graecos aliud aliudque nomen habet, prout se intendit. Omne in difficultate spirandi consistit; sed haec dum modica est neque ex toto strangulat.  appellatur; cum uehementior est, ut spirare aeger sine sono et anhelatione non possit, :  cum accessit id quoque,  nisi recta ceruice spiritus trahitur, .\n\t\t\t\t\t\t Ex quibus id, quod primum est, potest diu trahi: duo insequentia acuta esse consuerunt. His communia sunt, quod propter angustias, per quas spiritus euadit, sibilum exit; dolor in pectore praecordiisque est, interdum etiam scapulis, isque modo  reuertitur; ad haec tussicula accedit.Auxilium est, nisi aliquid prohibet, in sanguinis detractione. Neque id satis est, sed lacte uenter quoque soluendus est, liquanda aluus, interdum etiam ducenda; quibus extenuatum corpus incipit spiritum trahere commodius.\n\t\t\t\t\t\t Caput autem etiam in lecto sublime habendum est; thorax fomentis cataplasmatisque calidis aut siccis aut etiam umidis adiuuandus est, et postea uel malagma superimponendum, uel certe ceratum ex cyprino uel irino unguento. Sumenda deinde ieiuno potui mulsa aqua,  uel hysopus cocta uel  \n\t\t\t\t\t\tcontrita capparis radix sit. Deligitur etiam utiliter aut nitrum aut nasturcium album frictum, deinde contritum et cum melle mixtum; simulque coquntur mel, galbanum, resina terebenthina, et ubi coierunt, ex his quod fabae magnitudinem habet cotidie sub lingua liquatur: aut sulpuris ignem non experti P. #1108 #1109 #1110 abrotoni P. #1108 #1109 in uini cyatho teruntur, idque tepefactum sorbetur.\n\t\t\t\t\t\t Est etiam non uana opinio uulpinum iecur, ubi siccum est et aridum factum, contundi oportere polentamque ex eo potioni aspergi; uel eiusdem pulmonem quam recentissimum assum, sed sine ferro coctum, edendum esse. Praeter haec sorbitionibus et lenibus cibis utendum est, interdum uino tenui, austero, nonnumquam uomitu. Prosunt etiam quaecumque urinam augent, sed nihil magis quam ambulatio lenta paene usque ad lassitudinem; frictio multa praecipue inferiorum partium, uel in sole uel ad ignem, et per se ipsum et per alios usque ad sudorem. In interiore uero faucium parte interdum exulceratio esse consueuit. In hac plerique extrinsecus cataplasmatis calidis fomentisque umidis utuntur: uolunt etiam uaporem calidum ore recipi. Per quae molliores alii partes eas fieri dicunt oportunioresque uitio iam haerenti. Sed si bene uitari frigus potest, tuta illa praesidia; si metus eius est, superuacua sunt. Vtique autem perfricare fauces periculosum est: exulcerat enim.\n\t\t\t\t\t\t Neque utilia sunt quae urinae mouendae sunt, quia possunt, dum transeunt, ibi quoque pituitam extenuare [quam supprimi melius est]. Asclepiades multarum rerum, quas ipsi quoque secuti sumus, auctor bonus, acetum ait quam acerrimum esse sorbendum: hoc enim sine ulla noxa comprimi ulcera. Sed id supprimere sanguinem, ulcera ipsa sanare non potest. Melius huic rei Lycium est, quod idem quoque  probat, uel porri uel marrubii sucus, uel nuces Graecae cum tracanto contritae , uel lini semen contritum et cum dulci uino mixtum.\n\t\t\t\t\t\t Exercitatio quoque ambulandi currendique necessaria est, frictio a pectore uehemens toti  \n\t\t\t\t\t\tinferiori parti adhibenda. Cibi uero esse debent neque nimium acres neque asperi, mel, lenticula, tragum, lac, tisana, pinguis caro, praecipueque porrum et quicquid cum hoc mixtum est. Potionis quam minimum esse conuenit; aqua dari potest uel pura, uel in qua malum Cotoneum palmulaeue decoctae sint. Gargarizationes quoque lenes, sin hae parum proficiunt, reprimentes, utiles sunt. Hoc genus neque acutum est et potest esse non longum: curationem tamen maturam,  uehementer et diu laedat, desiderat. Tussis uero fere propter faucium exulcerationem est. Quae multis modis contrahitur: itaque illis restitutis ipsa finitur. Solet tamen interdum per se quoque male habere, et uix, cum uetus facta est, eliditur. Et modo arida est, modo pituitam citat.Oportet hysopum altero quoque die bibere; spiritu retento currere, sed minime in puluere; ac lectione uti uehementi, quae primo impedita tussi, post eam uincit; tum ambulare; deinde per manus quoque exerceri, et pectus diu perfricari; post haec quam pinguissimae ficus uncias tres super prunam incoctas esse.\n\t\t\t\t\t\t Praeter haec, si umida est, prosunt frictiones ualidae cum quibusdam calfacientibus, sic ut caput quoque siccum uehementer perfricetur; item cucurbitulae pectori admotae; sinapi ex parte exteriore faucibus inpositum, donec leuiter exulceret; potio ex menta nucibusque Graecis et amylo; primoque adsumptus panis aridus, deinde aliquis cibus lenis.\n\t\t\t\t\t\t At si sicca tussis est, cum uehementissime urget, adiuuat uini austeri cyathus adsumptus, dum ne amplius id interposito tempore aliquo quam ter aut quater fiat; item laseris quam optimi paulum deuorare opus est; porri uel marrubii sucum adsumere; scillam delingere, acetum ex ea uel certe acre sorbere; aut cum spica alii contriti duos uini cyathos.\n\t\t\t\t\t\t Vtilis etiam in omni tussi est peregrinatio, nauigatio longa, loca maritima, natationes; cibus interdum mollis, ut malua, ut urtica, interdum acer; lac cum alio coctum; sorbitiones, quibus laser sit adiectum, aut in quibus porrum incoctum tabuerit; ouum sorbile sulpure adiecto;  \n\t\t\t\t\t\tpotui primum aqua calida, deinde in uicem aliis diebus haec, aliis uinum. Magis terreri potest aliquis, cum sanguinem expuit: sed id modo minus, modo plus periculi habet. Exit modo ex gingiuis, modo ex ore et quidem ex hoc interdum etiam copiose, sed sine tussi, sine ulcere, sine gingiuarum ullo uitio, ita ut nihil excreetur. Verum ut ex naribus aliquando, sic ex ore prorumpit. Atque interdum sanguis profluit, interdum simile aquae quiddam, in qua caro recens lota est.\n\t\t\t\t\t\t Nonnumquam autem is a summis faucibus fertur, modo exulcerata ea parte, modo non exulcerata, sed aut ore uenae alicuius adaperto, aut tuberculis quibusdam natis, exq his sanguine erumpente. Quod ubi incidit, neque laedit potio aut cibus neque quicquam ut ex ulcere excreatur. Aliquando uero gutture et arteriis exulceratis frequens tussis sanguinem quoque extundit: interdum etiam fieri solet, ut aut ex pulmone aut ex pectore aut ex latere aut ex iocinere feratur. Saepe feminae, quibus sanguis per menstrua non respondit, hunc expuunt. Auctoresque medici sunt uel exea parte aliqua sanguinem exire, uel rupta, uel ore alicuius uenae patefacto: primam , secundam [], tertiam  appellant. Vltima minime nocet, prima grauissime. Ac saepe quidem euenit, uti sanguinem pus sequatur. Interdum autem qui sanguinem ipsum suppressit, satis ad ualetudinem profuit: sed si secuta ulcera sunt, si pus, si tussis est, prout sedes ipsa est, ita uaria et periculosa genera morborum sunt. Si uero sanguis tantum fluit, expeditius et remedium et finis est.\n\t\t\t\t\t\t Neque ignorari oportet eis, quibus fluere sanguis solet aut quibus dolet spina coxaeue aut post cursum uehementem uel ambulationem, dum febris absit, non esse inutile sanguinis mediocre profluuium, idque per urinam redditum quoque ipsam lassitudinem soluere; ac ne in eo quidem terribile esse, qui ex superiore  \n\t\t\t\t\t\tloco decidit, si tamen in eius urina nihil nouauit; neque uomitum huius adferre periculum, etiam cum repetit, si ante confirmare et implere corpus licuit et ex toto nullum nocere, qui in corpore robusto neque nimius est neque tussim aut calorem mouet. Haec pertinent ad uniuersum: nunc ad ea loca, quae praeposui, ueniam. Si ex gingiuis exit, portulacam manducasse satis est; si ex ore, continuisse eo merum uinum; si parum id proficit, acetum. Si inter haec quoque grauiter erumpit, quia consumere hominem potest, commodissimum est impetum eius admota occipitio cucurbitula, sic ut cutis quoque incidatur, auertere: si id mulieri, cui menstrua non feruntur, euenit, eandem cucurbitulam incisis inguinibus eius admouere.\n\t\t\t\t\t\t At si ex faucibus interioribusue partibus processit, et metus maior est et cura maior adhibenda. Sanguis mittendus est, et si nihilo minus ex ore processit, iterum tertioque, et cotidie paulum aliquid. Protinus autem debet sorbere uel acetum uel cum ture plantaginis aut porri sucum, imponendaque extrinsecus supra id, quod dolet, lana sucida ex aceto est, et id spongia subinde refrigerandum. Erasistratus horum crura quoque et femora brachiaque pluribus locis deligabat. Id Asclepiades adeo non prodesse, etiam inimicum esse proposuit.\n\t\t\t\t\t\t Sed id saepe commode respondere experimenta testantur. Neque tamen pluribus locis deligari necesse est, sed satis est infra inguina et super talos, summosque umeros, etiam brachia. Tum si febris urget, danda est sorbitio, et potui aqua, in qua aliquid ex is, quae aluum adstringunt, decoctum sit. At si abest febris, uel elota halica uel panis ex aqua frigida et molle quoque ouum dari potest, potui uel idem, quod supra scriptum est, uel uinum dulce uel aqua frigida: sed sic bibendum erit, ut sciamus huic morbo sitim prodesse.\n\t\t\t\t\t\t Praeter haec necessaria sunt quies, securitas, silentium. Caput huius quoque cubantis sublime esse debet, recteque tondetur; facies saepe aqua frigida fouenda est. At inimica sunt uinum, balneum, uenus, in cibo oleum, acria omnia, item calida fomenta, conclaue calidum et inclusum, multa uestimenta corpori iniecta. Etiam frictiones * * ubi bene etiam sanguis conquieuit.  \n\t\t\t\t\t\tTum uero incipiendum est a brachiis cruribusque, a thorace abstinendum. In hoc casu per hiemem locis maritumis, per aestatem * mediterraneis opus est. Faucibus subest stomachus; in quo plura longa uitia incidere consuerunt. Nam modo ingens calor, modo inflatio hunc, modo inflammatio, modo exulceratio adficit: interdum  bilis oritur; frequentissimumque eius malum est, quo resoluitur, neque ulla re magis aut adficitur aut corpus adficit. Diuersa autem ut uitia eius, sic etiam remedia sunt. Vbi exaestuat, aceto cum rosa extrinsecus subinde fouendus inponendusque puluis cum oleo et ea cataplasmata, quae simul et reprimunt et emolliunt. Potui, nisi quid obstat, egelida aqua praestanda. Si inflatio est, prosunt admotae cucurbitulae neque incidere cutem necesse est: prosunt sicca et calida fomenta, sed non uehementissima. Interponenda abstinentia est; utilis in ieiunio potio est apsinthi uel hysopi uel rutae. Exercitatio primo leuis, deinde maior adhibenda est, maximeque quae superiores partes moueat; quod genus in omnibus stomachi uitiis aptissimum est.\n\t\t\t\t\t\t Post exercitationem opus est unctione, frictione; balneo quoque nonnumquam, sed rarius; interdum alui ductione; cibis deinde calidis neque inflantibus, eodemque modo calidis potionibus, primo aquae, post, ubi resedit inflatio, uini austeri. Illud quoque in omnibus stomachi uitiis praecipiendum est, [ut] quo modo se quisque aeger refecerit, eo ut sanus utatur: nam redit huic inbecillitas sua, nisi eisdem defenditur bona ualetudo, quibus reddita est. At si inflammatio aliqua est, quam fere tumor et dolor sequitur, prima sunt quies, abstinentia, lana sulpurata circumdata, in ieiuno absinthum. Si ardor stomachum urget, aceto cum rosa subinde fouendus est: deinde cibis quidem utendum modicis; inponenda uero extrinsecus quae simul et reprimunt et emolliunt: ea deinde his detractis utendum calidis ex farina cataplasmatis, quae reliquias digerant; interdum aluus ducenda, adhibenda exercitatio et cibus plenior. At si ulcera stomachum infestant, eadem fere facienda sunt, quae  \n\t\t\t\t\t\tin faucibus exulceratis praecepta sunt. Exercitatio, frictio inferiorum partium adhibenda; adhibendi lenes et glutinosi cibi, sed citra satietatem: omnia acria atque acida remouenda. Vino, si febris non est, dulci, aut si id infla, certe leni utendum: sed neque praefrigido neque nimis calido. Si uero pituita stomachus impletur, necessarius modo in ieiuno, modo post cibum uomitus est: utilis exercitatio, gestatio, nauigatio, frictio. Nihil edendum bibendumque nisi calidum uitatis tantum is, quae pituitam contrahere consuerunt. Molestius est, si stomachus bile uitiosus est. Solent autem i, qui sic temptantur, interpositis quibusdam diebus hanc, et quidem, quod pessimum est, atram uomere.His recte aluus ducitur, potiones  \n\t\t\t\t\t\tabsinthio dantur: necessaria gestatio, nauigatio est; si fieri potest, ex nausia uomitus * , uitanda cruditas, sumendi cibi faciles et stomacho non alieni, uinum austerum. Vulgatissimum uero pessimumque stomachi uitium est [resolutio est], cum cibi non tenax est, soletque desinere ali corpus ac sic tabe consumi.Huic generi inutilissimum balineum est: lectiones exercitationesque superioris partis necessariae, item unctiones frictionesque; his perfundi frigida atque in eadem natare, canalibus eiusdem subicere et stomachum ipsum et magis etiam a scapulis id, quod contra stomachum est, consistere in frigidis mediisque fontibus, quales Cutiliarum Sumbruinarumque sunt, salutare est. Cibi quoque adsumendi sunt frigidi, qui potius difficulter coquntur, quam facile uitiantur. Ergo plerique, qui nihil aliud concoquere possunt, bubulam coqunt. Ex quo colligi potest neque auem neque uenationem neque piscem dari debere nisi generis durioris.\n\t\t\t\t\t\t Potui quidem aptissimum est uinum frigidum, uel certe bene calidum meracum, potissimum Raeticum uel Allobrogicum aliudue, quod et austerum et resina conditum est: si id non est, quam asperrimum maximeque Signinum. Si cibus non continetur, danda aqua et eliciendus plenior uomitus est, \n\t\t\t\t\t\t\n\t\t\t\t\t\titerumque dandus cibus; et tum admouendae duobus inra stomachum digitis cucurbitulae ibique duabus aut tribus horis continendae sunt.\n\t\t\t\t\t\t Si simul et uomitus et dolor est, imponenda supra stomachum est lana sucida uel spongia ex aceto uel cataplasma, quod refrigeret. Perfricanda uero non diu sed uehementer brachia et crura et calfacienda. Si plus doloris est, in praecordia quattuor digitis cucurbitula utendum est, et protinus dandus panis ex posca frigida: si non continuit, post uomitum lene aliquid ex is, quae non aliena stomacho sint: si ne id quidem tenuit, singuli cyathi uini singulis interpositis horis, donec stomachus consistat.\n\t\t\t\t\t\t Valens etiam medicamentum est radiculae sucus, ualentius acidi Punici mali cm pari modo suci, qui ex dulci Punico malo est, adiecto etiam intubi suco et mentae, sed huius minima parte; quibus tantundem, quantum in his omnibus est, aquae frigidae quam optime miscetur: id enim plus quam uinum ad conprimendum stomachum potest.\n\t\t\t\t\t\t Supprimendus autem uomitus est, qui per se uenit. S si nausia est aut si coacuit intus cibus aut computruit, quorum utrumlibet ructus ostendit, eiciendus est; protinusque, cibis adsumptis isdem, quos proxime posui, stomachus restituendus. Vbi sublatus est praesens metus, ad ea redeundum est, quae supra praecepta sunt. Stomachus lateribus cingitur, atque in his quoque uehementes dolores esse consuerunt. Et initium uel ex frigore uel ex ictu uel ex nimio cursu uel ex morbo est. Sed interdum ne malum intra dolorem est isque modo tarde, modo celeriter soluitur: interdum ad perniciem quoque procedit oriturque acutus morbus, qui pleurticus a Graecis nominatur. Huic dolori lateris febris et tussis accedit; et per hanc excreatur, si tolerabilis morbus est, pituita; si grauis, sanguis.\n\t\t\t\t\t\t Interdum etiam sicca tussis est, quae nihil emoitur, idque primo uitio grauius, secundo tolerabilius est.Remedium uero est magni et recentis doloris sanguis missus: at siue leuior siue uetustior casus est, uel superuacuum uel serum id auxili est; confugiendumque ad cucurbitas est, ante summa cute incisa. Recte etiam sinapi ex aceto super pectus inponitur, donec ulcera pusulasque excitet, et tum medicamentum, quod umorem illuc citet.\n\t\t\t\t\t\t Praeter haec circumdare  \n\t\t\t\t\t\tprimum oportet latus abso lanae sulpuratae; deinde, cum paululum inflammatio se remisit, siccis et calidis fomentis uti. Ab his transitus ad malagmata est. Si uetustior dolor remanet, nouissime resina inposita discutitur. Vtendum cibis potionibusque calidis, uitandum frigus. Inter haec tamen non alienum et extremas partes oleo et sulpure perfricare; si leuata tussis est, leni lectione uti, iamque et acres cibos et uinum meracius adsumere. Quae ita a medicis praecipiuntur, ut tamen sine his rusticos nostros epota ex aqua herba trixao satis adiuuet.\n\t\t\t\t\t\t Haec in omni lateris dolore communia sunt: plus negotii est, si acutus quoque morbus is factus est. In hoc praeter ea, quae supra posita sunt, haec animaduertenda sunt; ut cibus sit quam maxime tenuis et lenis, praecipueque sorbitio eaque ex tisana potissimum, aut ius, in quo porrus cum pullo gallinaceo coctus sit, idque non nisi tertio quoque die detur, si tamen per uires licebit: potui uero aqua mulsa, in qua hysopum aut ruta decocta sit.\n\t\t\t\t\t\t Quae quibus temporibus danda sint, ex ratione uel adiectae uel leuatae febris apparebit, sic ut in remissione quam maxima dentur, cum eo tamen, ut sciamus non esse eius generis tussi aridas fauces committendas: nam saepe, ubi nihil est, quod excreetur, continuatur et strangulat. Ob quam causam dixi etiam peius id genus esse tussis, quod nihil quam quod pituitam moueret. Sed hic uinum sorbere, ut supra praecepimus, morbus ipse non patitur: in uicem eius cremor tisanae sumendus est.\n\t\t\t\t\t\t Vt his autem in ipso morbi feruore sustinendus aeger est, sic, ubi paululum is se remisit, alimenta pleniora et uini quoque aliquid dari potest, dum nihil detur, quod aut refrigeret corpus aut fauces asperet. Si in refectione quoque manserit tussis, intermittere oportebit uno die, posteroque cum cibo uini paulo plus adsumere. Atque incipiente quoque tussi, tum non erit alienum, ut supra quoque positum est, uini cyathos sorbere, sed id in hoc genere \n\t\t\t\t\t\t\n\t\t\t\t\t\tualetudinis dulce uel certe lene commodius est. Si malum inueterauit, athletico uictu corpus firmandum est. A compagine corporis ad VISCERA transeundum est, et inprimis ad pulmonem ueniendum; ex quo uehemens et acutus morbus oritur, quem peripleumoniacn Graeci uocant. Eius haec condicio est: pulmo totus adficitur; hunc casum eius subsequitur tussis bilem uel pus trahens, praecordiorum totiusque pectoris grauitas, spiritus difficultas, magnae febres, continua uigilia, cibi fastidium, tabes. Id genus morbi plus periculi quam doloris habet.Oportet, si satis ualidae uires sunt, sanguinem mittere; si minores, cucurbitulas sine ferro praecordiis admouere.\n\t\t\t\t\t\t Tum si satis ualet, gestando aegrum digerere; si parum, intra domum tamen dimouere: potionem autem hysopi * cum quo ficus arida sit incocta, aut aquam mulsam, in qua uel hysopum uel ruta decocta sit: frictione uti diutissime in scapulis, proxime ab his in brachiis et pedibus et cruribus, leuiter contra pulmonem, idque bis cottidie facere. Quod ad cibum uero pertinet, huic nec salsis opus est neque acribus neque amaris neque aluum adstringentibus, sed paullo lenioribus.\n\t\t\t\t\t\t Ergo primis diebus danda est sorbitio tisanae uel halicae uel oryzae, cum qua recens adeps cocta sit: cum hac sorbile ouum, nuclei pinei ex melle, panis uel elota halica ex aqua mulsa; potui deinde non solum pura aqua sed etiam mulsa egelida, aut si aestas est, etiam frigida, nisi quid obstat. Haec autem altero quoque die increscente morbo dare satis est. Vbi increment \n\t\t\t\t\t\tconstitit, quantum res patitur, ab omnibus abstinendum est, praeterquam aqua egelida. Si uires desunt, adiuuandae sunt aqua mulsa. Prosuntque aduersus dolores imposita calida fomenta uel ea, quae simul et reprimunt et emolliunt.\n\t\t\t\t\t\t Prodest impositus super pectus sal bene contritus cum cerato mixtus, quia leuiter cutem erodit, eoque impetum materiae, quo pulmo uexatur, euocat. Vtile etiam aliquod malagma est ex is, quae materiam trahunt. Neque alienum est, dum  \n\t\t\t\t\t\tpremit morbus, clausis fenestris aegrum continere: ubi paullum leuatus est, ter aut quater die fenestris aliquis apertis paruum aerem recipere. Deinde in refectione pluribus diebus a uino abstinere; gestatione, frictione uti, sorbitionibus; et prioribus cibis adicere ex holeribus porrum, ex carne ungulas et summa trunculorum, atque pisciculos, sic ut diu nihil  molle et lene sumatur. Alterius quoque uisceris morbus, iocineris, aeque modo longus, modo acutus esse consueuit:  Graeci uocant. Dextra parte sub praecordiis uehemens dolor est, idemque ad latus dextrum et ad iugulum umerumque partis eiusdem peruenit: nonnumquam manus quoque dextra torquetur, horror calidus est. Vbi male est, bilis euomitur; interdum singultus prope strangulat. Et haec quidem acuti morbi sunt: longioris uero, ubi suppuratio in iocinere est, dolorque modo finitur, modo intenditur, dextra parte praecordia dura sunt et tument; post cibum maior spiritus difficultas est; accedit maxillarum quaedam resolutio.\n\t\t\t\t\t\t Vbi inueterauit malum, uenter et crura pedesque intumescunt, pectus atque umeri circaque iugulum utrumque extenuatur.Initio sanguinem mittere optimum est: tum uenter soluendus est, si non potest aliter, per nigrum ueratrum. Inponenda extrinsecus cataplasmata, primum quae reprimant, deinde calida quae diducant, quibus recte iris uel apsinthium adicitur; post haec malagma.\n\t\t\t\t\t\t Dandae uero sorbitiones sunt, omnesque cibi et calidi et qui non multum alant, ei fere qui pulmonis quoque dolori conueniunt, praeterque eos, qui urinam mouent, potionesque ad id efficaces. Vtilia in hoc morbo sunt thymum, satureia, hysopum, nepeta, amulum, sesamum, lauri bacae, pini flos, herba sanguinalis, menta, ex malo Cotoneo medium, columbae iecur recens et crudum. Ex quibus quaedam per se esse, quaedam adicere uel sorbitioni uel potioni licet, sic tamen, ut  \n\t\t\t\t\t\tparce adsumantur. Neque alienum est absinthium contritum ex melle et pipere, eiusque catapotium cotidie deuorare. Abstinendum utique est ab omnibus frigidis: neque enim res ulla magis iecur laedit.\n\t\t\t\t\t\t Frictionibus utendum in extremis partibus: uitandus omnis labor, omnis uehementior motus; ne spiritus quidem diutius continendus est. Ira, trepidatio, pondus, ictus, cursus inimica sunt. Perfusio corporis multa prodest ex aqua, si hiemps est, calida, si aestas, tepida; item liberalis unctio et in balneo sudor. Si uero iecur uomica laborat, eadem facienda sunt, quae in ceteris interioribus suppurationibus. Quidam etiam contra id scalpello aperiunt et ipsam uomicam adurunt. At lienis, ubi adfectus est, intumescit, simulque cum eo pars sinistra; eaque dura est et prementi renititur: uenter intentus est; aliquis etiam cruribus tumor est. Vlcera aut omnino non sanescunt, aut certe cicatricem uix recipiunt: in intenta ambulatione cursuque dolor et quaedam difficultas est.Hoc uitium quies auget: itaque exercitatione et labore opus est, habita tamen ratione, ne febrem ita, si nimium processerit, excitent. Vnctiones frictionesque et sudores necessarii sunt. Dulcia omnia inimica sunt, item lac et caseus: acida autem maxime conueniunt.\n\t\t\t\t\t\t Ergo acetum acre per se sorbere, et magis etiam quod scilla conditum est, expedit. Edenda sunt salsamenta uel oleae ex muria dura, tinctae in aceto lactucae, intubique ex eodem, betae ex sinapi, asparagus, armoracia, pastinaca, ungulae, rostra, aues macrae, eiusdem generis uenatio. Potui uero ieiuno dari debet apsinthium incoctum: at post cibum aqua a ferrario fabro, in qua candens ferrum subinde tinctum sit: haec enim uel praecipue lienem coercet. Quod animaduersum est in is animalibus, quae aput hos fabros educata exiguos lienes habent.\n\t\t\t\t\t\t Potest etiam dari uinum tenue, austerum; omniaque in cibis et potionibus, quae urina mouendae sunt. Praecipueque ad id ualet uel trifolii semen uel cuminum uel apium uel serpullum uel cytisus uel portulaca uel nepeta uel thymum uel hysopum uel satureia: haec enim inde commodissime uidentur umorem deducere. Lienis quoque bubulus utiliter esui datur; \n\t\t\t\t\t\t\n\t\t\t\t\t\tpraecipueque eruca et nasturcium lienem extenuant.\n\t\t\t\t\t\t Inponenda quoque extrinsecus sunt quae leuent. [Fit ex unguento et palmulis, quod myrobalanon Graeci uocant; fit ex lini et nasturci semine, quo uinum et oleum adicitur; fit ex cupresso uiridi et arida ficu; fit ex sinapi, cui sebi hirquini a renibus quarta pars ponderis adicitur, teriturque in sle et protinus imponitur.] Multisque modis huic rei cappari aptum est: nam et ipsum cum cibo adsumere et muriam eius cum aceto sorbere commodum est. Quin etiam extrinsecus radicem contritam uel corticem eius cum furfuribus aut ipsum cappari cum melle contritum imponere expedit. Malagmata quoque huic rei aptantur. At renes ubi adfecti sunt, diu male habent. Peius est, si frequens biliosus uomitus accedit.Oportet conquiescere, cubare molliter, soluere aluum, si aliter non respondet, etiam ducere; saepe desidere in aqua calida; neque cibum neque potionem frigidam adsumere; abstinere ab omnibus salsis, acidis, acribus, pomis; bibere liberaliter; dicere modo cibo modo potioni piper, porrum, ferulam, album papauer; quae maxime inde urinam mouere consuerunt.\n\t\t\t\t\t\t Auxilio quoque his exulceratis sunt, si adhuc ulcera purganda sunt, cucumeris semina detractis corticibus sexaginta, nuclei ex pinu siluestri XII, anesi quod tribus digitis sumi possit, croci paulum, contrita et in duas mulsi potiones diuisa: si uero dolor tantum leuandus est, eiusdem cucumeris semina XXX, idem nuclei XX, nuces Graecae V, croci paululum, contrita e cum lacte potui data. A super quoque recte quaedam malagmata iniciuntur, maximeque ea, quae umori extrahendo sunt. A uisceribus ad INTESTINA ueniendum est, quae sunt et acutis et longis morbis obnoxia. Primo facienda mentio est choler, quia commune id stomachi atque intestinorum uitium uideri potest: nam simul et deiectio et uomitus est, praeterque haec inflatio est. Intestina torquentur, bilis supra infraque erumpit, primum aquae similis, deinde ut in ea recens caro lota esse uideatur, interdum alba, nonnumquam nigra uel uaria. Ergo eo nomine morbum hunc \n\t\t\t\t\t\t\n\t\t\t\t\t\tcholera Graeci nominarunt.\n\t\t\t\t\t\t Praeter ea uero, quae supra conprehensa sunt, saepe etiam crura manusque contrahuntur, urget sitis, anima deficit; quibus concurrentibus non mirum est, si subito quis moritur: neque tamen ulli morbo minor momento succurritur.Protinus ergo, ubi ista coeperunt, aquae tepidae quam plurimum bibere oportet et uomere. Vix umquam fi ne uomitus sequatur: sed etiamsi incidit, miscuisse tamen nouam materiam corruptae prodest; parsque sanitatis est uomitum esse subpressum.\n\t\t\t\t\t\t Si id incidit, protinus ab omni potione abstinendum est: si uero tormina sunt, oportet frigidis et umidis fomentis stomachum fouere, uel si uenter dolet, isdem egelidis, sic ut uenter ipse mediocriter calentibus iuuetur. Quod si uehementer et uomitus et deiectio et sitis uexant, et adhuc subcruda sunt, quae uomuntur, nondum uino maturum tempus est: aqua, neque ea ipsa frigida, sed potius egelida danda est; admouendumque naribus est puleium ex aceto, uel polenta uino adsparsa, uel menta * secundum naturam est.\n\t\t\t\t\t\t t cum discussa cruditas est, tum magis uerendum est, ne anima deficiat. Ergo tum confugiendum est ad uinum. Id esse oportet tenue, odoratum, cum aqua frigida mixtum, uel polenta adiecta uel infracto pane, quem ipsum quoque adsumere expedit quotiensque aliquid aut stomachus aut uenter effudit, totiens per haec uires restituere. Erasistratus primo tribus uini guttis aut quinis aspergendam potionem esse dixit, deinde paulatim merum adiciendum. Is si et ab initio uinum dedit et metum cruditatis secutus est, non sine causa fecit: si uehementem infirmitatem adiuuari posse tribus guttis putauit, errauit.\n\t\t\t\t\t\t At si inanis est homo, et crura eius contrahuntur, interponenda potio apsinthi est. Si extremae partes corporis frigent, unguendae sunt calido oleo, cui cerae paulum sit adiectum, calidisque fomentis nutriendae. Si ne sub his quidem quies facta est, extrinsecus contra uentriculum ipsum cucurbitula admouenda est, aut sinapi superinponendum. Vbi is constitit, dormire oportet; postero die utique a potione abstinere, die tertio in balneum ire; paulatim se cibo reficere.  \n\t\t\t\t\t\tSomno quisquis facile adquiescit * * * itemque lassitudine et frigore. Si post suppressam choleram febricula manet, aluum duci necessarium est, tum cibis uinoque utendum est. Sed hic quidem morbus et acutus est, et inter intestina stomachumque uersatur sic, ut cuius potissimum partis sit, non facile dici possit. In ipsius uero uentriculi porta consistit is, qui * * et longus esse consueuit: coeliacus a Graecis nominatur. Sub hoc uenter indurescit, dolorque eius est; aluus nihil reddit, ac ne spiritum quidem transmittit; extremae partes frigescunt; difficulter spiritus redditur.\n\t\t\t\t\t\t Commodissimum est inter initia calida * et cataplasmata toto uentri imponere, ut dolorem leniant, post cibum uomere, atque ita uentrem exinanire; proxumis deinde diebus cucurbitulas sine ferro uentri et coxis admouere; uentrem ipsum liquare, dato lacte et uino salso frigido; si tempus anni patitur, etiam uiridibus ficis, sic tamen, ne quis aut cibus aut umor uniuersus detur sed paulatim.\n\t\t\t\t\t\t Ergo per interualla temporis sat est cyathos binos ternosue sumere, et cibum pro portione huius; commodeque facit cyatho lactis cyathus aquae mixtus et sic datus; cibique inflantes et acres utiliores sunt, adeo ut lacti quoque recte contritum alium adiciatur. Procedente uero tempore opus est gestari, maximeque nauigare; perfricari ter aut quater die, sic ut nitrum oleo adiciatur; perfundi aqua calida post cibum; deinde sinapi imponere per omnia membra, excepto capite, donec adrodatur et rubeat maximeque si corpus durum et uirile est.\n\t\t\t\t\t\t Paulatim deinde faciendus est transitus ad ea, quae uentrem conprimunt. Assa caro danda ualens, et quae non facile corrumpatur: potui uero pluuialis aqua decocta, sed quae per binos ternosue cyathos bibatur. Si uetus uitium est, oportet laser quam optimum ad piperis magnitudinem deuorare, altero quoque die uinum uel aquam bibere, interdum interposito cibo singulos uini cyathos sorbere: ex inferiore parte infundere pluuia[ti]lem egelidam aquam, maximeque si dolor in imis partibus remanet. Int ipsa uero intestina consistunt duo morbi,  \n\t\t\t\t\t\tquorum alter in tenuiore, alter in pleniore est. Prior acutus est, insequens esse longus potest. Diocles Carystius tenuioris intestini morbum , plenioris  nominauit: a plerisque uideo nunc illum priorem , hunc  nominari. Sed prior , modo sub umbilico dolorem mouet. Fit alterutro  inflammatio; nec aluus nec spiritus infra transmittitur.  \n\t\t\t\t\t\tsuperior pars adfecta est, cibus, si inferior, stercus per os redditur, si utrumlibet, uetus est.\n\t\t\t\t\t\t Adicit periculo uomitus biliosus, mali odoris, aut uarius aut niger.Remedium est sanguinem mittere aut cucurbitulas pluribus locis admouere, non ubique cute incisa: id enim duobus aut tribus locis satis est: ex ceteris spiritum euocare abunde est. Tum animaduertere oportet quo loco malum sit: solet enim contra id tumere. Et si supra umbilicum est, alui ductio utilis non est: si infra est, aluum ducere, ut Erasistrato placuit, optimum est, et saepe id auxilii satis est. Ducitur autem percolato tisanae cremore cum oleo et melle, sic ut praeterea nihil adiciatur. \n\t\t\t\t\t\t tumet, duas manus imponere oportet supra summum uentrem, paulatimque deducere: inuenietur enim mali locus, qui necesse est renitatur; et ex eo dliberari poterit, ducenda necne aluus sit. Illa communia sunt; calida cataplasmata admouere, eaque imponere a mammis usque ad inguina et spinam ac saepe mutare; brachia cruraque perfricare, demittere totum hominem in calido oleo: si dolor non quiescit, etiam in aluum ex parte inferiore tres aut quattuor cyathos calidi olei dare. Vbi per haec consecuti sumus, ut iam ex inferiore parte spiritus transmittatur, offerre potui mulsum tepidum non multum: nam ante magna cura uitandum est, ne quid bibat. Si id commode cessit, adicere sorbitionem.\n\t\t\t\t\t\t Vbi dolor et febricula quierunt, tum demum uti cibo pleniore, sed neque inflante neque duro neque ualido, ne intestina adhuc imbecilla \n\t\t\t\t\t\t\n\t\t\t\t\t\tlaedantur: potui uero nihil * praeterquam puram aquam. Nam siue quid uinulentum siue acidum est, id huic morbo alienum est. Ac postea quoque uitare oportet balneum, ambulationem, gestationem, ceterosque corporis motus: nam facile id malum redire consueuit, et, siue cum frigus subit siue aliqua iactatio, nisi bene iam confirmatis intestinis reuertitur. Is autem morbus, qui  intestino pleniore est, in ea maxime parte est, quam am esse proposui. Vehemens fit inflatio, uehementes dolores, dextra magis parte; intestinum, quod uerti uidetur * * prope spiritum elidit. In plerisque post frigora cruditatesque oritur, deinde quiescit, et per aetatem saepe repetens sic cruciat, ut uitae spatio nihil demat.Vbi is dolor coepit, admouere sicca et calida fomenta oportet, sed primo lena, deinde ualidiora, simulque friction ad extremas partes [id est crura brachiaque] materiam reuocare: si discussu non est, qua dolet, cucurbitulas sine ferro defigere.\n\t\t\t\t\t\t Est etiam medicamentum eius rei causa comparatum, quod colicon nominatur: id se repperisse Cassius gloriabatur. Magis prodest potui datum, sed impositum quoque extrinsecus digerendo spiritum dolorem leuat. Nisi finito uero tormento recte neque cibus neque potio adsumitur. Quo uictu sit utendum, qui hoc genere temptantur, iam mihi dictum est. [Confectio medicamenti, quod colicon nominatur: ex his constat: costi, anesi, castorei, singul P#1111 #1108 III, petroselini P#1111 den III, piperis longi et rotundi, singul P#1111 #1108 II, papaueris lacrimae, iunci rotundi, myrrae, nardi, singul P#1111 #1108 VI; quae melle excipiuntur. Id autem et deuorari potest et ex aqua calida sumi.] Proxima his inter intestinorum mala tormina esse consueuerunt: dysnteria Graece uocatur. Intus intestina exulcerantur; ex his cruor manat isque modo cum stercore aliquo semper liquido, modo cum quibusdam quasi muccosis excernitur, interdum simul quaedam carnosa descendunt; frequens deiciendi cupiditas dolorque in ano est. Cum eodem dolore exiguum aliquid emittitur atque eo quoque tormentum intenditur; idque post tempus aliquod leuatur exiguaque requies est; somnus interpellatur; febricula oritur; longoque tempore id malum cum inueterau[er]it, aut tollit hominem, aut, etiamsi finitur, excruciat.\n\t\t\t\t\t\t Oportet inprimis conquiescere, siquidem omnis agitatio  \n\t\t\t\t\t\texulcerat; deinde ieiunum sorbere uini cyathum, cui contrita radix quinquefolii sit adiecta; imponere cataplasmata super uentrem, quae reprimunt, quod in superioribus uentris morbis non expedit; quotiensque desidit, subluere aqua calida, in qua decoctae uerbenae sint; portlacam uel coctam uel ex dura muria sse; cibos potionesque eas, quae adstringunt aluum \n\t\t\t\t\t\t Si uetustior morbus est, ex inferioribus partibus tepidum infundere uel tisanae cremorem uel lac uel adipem liquatam uel medullam ceruinam uel oleum uel cum rosa butyrum uel cum eadem album crudum ex ouis uel aquam, in qua lini semen decoctum sit, uel si somnus non accedit, uitellos cum aqua, in qua rosae floris folia cocta sint: leuant enim dolorem haec et mitiora ulcera efficiunt, maximeque utilia sunt, si cibi quoque secutum fastidium est.\n\t\t\t\t\t\t Themison muria dura quam asperrima ic utendum memoriae prodidit. Cibi uero esse debent, qui leniter uentrem stringant. t ea, quae urinam mouent, si ea consecuta sunt, in aliam partem umorem auertendo prosunt: si non sunt consecuta, noxam augent; itaque nisi in quibus prompte id facere consuerunt, non sunt adhibenda. Potui, si febricula est, aqua pura calida uel ea, quae ipsa quoque adstringat, dari debet: si non est, uinum leue, austerum. Si pluribus diebus nihil remedia alia iuuerunt uetusque iam uitium est, aquae bene frigidae potio adsumpta ulcera adstringit et initium secundae ualetudinis facit.\n\t\t\t\t\t\t Sed ubi uenter suppressus est, protinus ad calidam potionem reuertendum est. Solet autem interdum etiam putris sanies pessimique odoris descendere, solet purus sanguis profluere. Si superius uitium est, aluus aqua mulsa duci debet, tunc deinde eadem infundi, quae supra comprehensa sunt. [Valensque est etiam aduersus cancerem intestinorum minii gleba cum salis hemina contrita, si mixta his aqua in aluum datur.] A si sanguis profluit, cibi potionesque esse debent, quae adstringant. Ex torminibus interdum intestinorum leuitas oritur, quae * * continere nihil possunt, et, quicquid adsumptum est, imperfectum protinus reddunt. Id interdum aegros trahit, interdum praecipitat.In hoc utique adhibere oportet comprimentia, quo facilius tenendi aliquid intestinis uis sit. Ergo et super pectus ponetur sinapi, exulcerataque cute malagma, quod umorem euocet; et ex uerbenis decoct aqua desidat; et cibos potionesque adsumat, quae  \n\t\t\t\t\t\taluum adstringunt; et frigidis utetur perfusionibus.\n\t\t\t\t\t\t Oport tamen prospicere, ne simul his omnibus admotis uitium contrarium per immodicas inflationes oriatur. Paulatim ergo firmari intestina debebunt aliquibus otidie adiectis. Et cum in omni fluore uentris, tum in hoc praecipue necessarium est, non quotiens libet desidere, sed quotiens necesse est, ut haec ipsa mora in consuetudinem ferendi oneris intestina deducat. Alterum quoque, quod aeque ad omnes similes adfectus pertinet, in hoc maxime seruandum est, ut, cum pleraque utilia insuauia sint, qualis est plantago et rubi et quicquid malicorio mixtum est, ea potissimum ex his dentur, quae maxime aeger uolet.\n\t\t\t\t\t\t Deinde, si omnia ista fastidt, ad excitandam cibi cupiditatem interponatur aliquid minus utile, sed magis gratum. Exercitationes, frictiones huic quoque morbo necessariae sunt, et cum his sol, igis, balneum; uomitus, ut Hippocrati uisum est, etiam albo ueratro, si cetera parum proficient, euocatus. Nonnumquam autem lumbrici quoque occupant aluum, hique modo ex inferioribus partibus, modo foedius ore redduntur; atque interdum latos eos, qui peiores sunt, interdum teretes uidemus.Si lati sunt, aqua potui dari debet, in qua lupinum aut cortex mori decoctus sit, aut cui adiectum sit contritum uel hysopum uel piperis acetabulum uel scamoniae paulum. Vel etiam pridie, cum multum aium erit, uomat, posteroque die mali Punici tenues radiculas colligat, quantum manu comprehendet; eas contusas in aquae tribus sextariis decoquat, donec tertia pars supersit; huc adiciat nitri paulum, et ieiunus bibat.\n\t\t\t\t\t\t Interpositis deinde tribus horis duas potiones sumat; at aquae * * * uel muriae durae sit adiecta; tum desidat subiecta calida aqua in pelue. Si uero teretes sunt, qui pueros maxime exercent, et eadem dari possunt et quaedam leuiora, ut contritum semen urticae aut brassicae aut cumini cum aqua, uel menta cum eadem uel absinthium decoctum uel hysopum ex aqua mulsa uel nasturcii semen cum aceto contritum. Edisse etiam et lupinum et aium prodest, uel  \n\t\t\t\t\t\taluum oleum subter dedisse. Est autem aliud leuius omnibus proximis, de  \n\t\t\t\t\t\tquibus supra dictum est, quod enesmon Graeci uocant. Id neque acutis neque longis morbis adnumerari debet, cum et facile tollatur neque umquam per se iugulet. In hoc aeque atque in torminibus frequens desidendi cupiditas est, aeque dolor, ubi aliquid excernitur. Descendunt autem pituitae muccisque similia, interdum etiam leiter subcruenta: sed his interponuntur nonnumquam ex cibo quoque recte coacta.\n\t\t\t\t\t\t Desidere oportet in aqua calida saepiusque ipsum nu \n\t\t\t\t\t\tnutrire. Cui plura medicamenta idonea sunt: butyrum cum rosa; aacia ex aceto liquata; eplastrum id, quod  Graeci uocant, rosa liquatum; alumen lana circumdatum et ita adpositum, eademque ex inferiore parte indita, quae torminum auxilia sunt; eadem * * uerbenae decoctae, ut inferiores partes foueantur. Alternis uero diebus aqua, alternis leue et austerum uinum bibendum est. Potio esse debet egelida et frigida proior; ratio uictus talis, qualem in tormin supra praecepimus. Leuior etiam, dum recens, deiectio est, ubi et liquida aluus et saepius quam ex consuetudine fertur; atque interdum tolerabilis dolor est, interdum grauissimus, idque peius est. Sed uno die fluere aluum saepe pro ualetudine est, atque etiam pluribus, dum febris absit et intra septimum diem id conquiescat. Purgatur enim corpus, et quod intus laesurum erat, utiliter effunditur. Verum spatium periculosum est: interdum enim tormina ac febriculas excitat uiresque consumit.\n\t\t\t\t\t\t Primo die quiescere satis est, neque impetum uentris prohibere. Si per se desiit, balneo uti, paulum cibi capere; si mansit, abstinere non solum a cibo sed etiam a potione. Postero die si nihilo minus liquida aluus est, aeque conquiescere, paulum astringentis cibi sumere. Tertio die in balneum ire; uehementer omnia praeter uentrem perfricare, ad ignem lumbos scapulasque admouere; cibis uti, sed uentrem contrahentibus, uino non multo merao.\n\t\t\t\t\t\t Si postero quoque die fluet, plus e[di]sse, sed uomere et, ex toto donec conquiescat, contra siti, fame, uomitu niti: uix enim fieri potest, ut post hanc animaduersionem aluus non contrahatur. Alia uia est, ubi uelis subprimere, cenare, deinde uomere; postero die in lecto conquiescere, uespere ungi, sed leniter; deinde panis circa selibram ex uino Aminaeo mero sumere; tum assum aliquid, maximeque auem, et postea uinum idem bibere aqua pluuiali mixtum, idque usque quintum diem facere, iterumque uomere.\n\t\t\t\t\t\t Frigidam autem adsidue  \n\t\t\t\t\t\tpotionem esse debere contra priores auctores Asclepiades affirmauit, et quidem quam frigidissimam. E experimentis quemque in se credere debere existimo, calida potius an frigida utatur. Interdum autem euenit, ut id pluribus diebus neglectum curari difficilius possit. A uomitu oportet incipere; deinde postero die uespere tepido loco ungi; cibum modicum adsumere, uinum meraum quam asperrimum; impositam super uentrem habere cum cerato rutam.\n\t\t\t\t\t\t In hoc autem affectu corporis neque ambulatione neque frictione opus est: uehiculo sedisse uel magis etiam equo prodest: neque enim ulla res magis intestina confirmat. Si uero etiam medicamentis utendum, aptissimum est id, quod ex pomis fit. Vindemiae tempore in grande uas coicienda sunt pira atque mala siluestria: si ea non sunt, pira Tarentina uiridia uel\n\t\t\t\t\t\t Signina, mala Scaudiana uel Amerina, myrapia; hisque adicienda sunt Cotonea, et cum ipsis corticibus suis Punica, sorba, et, quibus magis utimur, [et] torminalia, sic ut haec tertiam ollae partem teneant; tum deinde ea musto implenda est, coquendumque id, donec omnia, quae indita sunt, liquata  unitatem quandam coeant. Id gust non insuaue est, et, quandocumque opus est, adsumptum, leniter sine ulla stomachi noxa uentrem tenet. Duo aut tria coclearia uno die sumpsisse sat est. Alterum ualentius genus est: murtae bacas legere, ex his uinum exprimere, id decoquere, ut decima pars remaneat, eiusque cyathum sorbere.\n\t\t\t\t\t\t Tertium, quod quandocumque fieri potest: malum Punicum excauare, exemptisque omnibus seminibus, membranas, quae inter ea fuerunt, iterum * * coicere; tum infundere cruda oua, udiculaque miscere; dein malum ipsum super prunam imponere, quod, dum umor intus est, non aduritur: ubi siccum esse coepit, remouere oportet, extractumque cocleari quod intus est ee. Aliquibus * adiectis maius momentum habet; itaque etiam in piperatum coicitur misceturque cum sale et pipere Est quid ex his edendum est.\n\t\t\t\t\t\t  Pulticula etiam, cum qua paulum ex fauo uetere cocti sit, et lenticula cum malicorio cocta, rubique cacumina in aqua decocta, et ex oleo atque aceto adsumpta, efficacia sunt, atque ea aqua, in qua uel palmulae uel malum Cotoneum uel arida sorba uel rubi decocti sunt, potata. Quod genus significo, quotiens potionem dandam esse dico, quae astringat.\n\t\t\t\t\t\t Tritici quoque hemina in uino Aminaeo austero decoquitur, idque triticum ieiuno ac sitienti datur, superque id uinum  \n\t\t\t\t\t\tid sorbetur; quod iure ualentissimis medicamentis adnumerari potest. Atque etiam potui datur uinum Signinum uel resinatum austerum uel quodlibet austerum. Contunditurque cum corticibus seminibusque suis Punicum malum uinoque tali miscetur; idque uel merum sorbet aliquis uel bibit mixtum. Sed medicamentis uti nisi in uehementibus malis superuacuum est. Ex uulua quoque feminis uehemens malum nascitur proximeque a[b] stomacho uel adficitur haec uel corpus adficit. Interdum etiam sic exanimat, ut tamquam comitiali morbo prosternat. Distat tamen hic casus eo, quod neque oculi uertuntur nec spumae profluunt nec nerui distenduntur: sopor tantum est. Idque quibusdam feminis crebro reuertens perpetuum est.Vbi incidit, si satis uirium est, sanguis missus adiuuat; si parum est, cucurbitulae tamen defigendae sunt in inguinibus.\n\t\t\t\t\t\t Si diutius aut iacet aut alioqui iacere consueuit, admouere oportet naribus extinctum ex lucerna liamentum, uel aliud ex is, quae foedioris odoris esse rettuli, quod mulierem excitet. Idemque aquae quoque frigidae perfusio efficit. Adiuuatque ruta contrita cum melle, uel ex cyprino ceratum, uel quodlibet calidum et umidum cataplasma naturalibus pube tenus impositum. Inter haec etiam perfricare coxas et poplites oportet. Deinde ubi ad se redit, circumcidendum uinum est in totum annum, etiamsi casus idem non reuertitur.\n\t\t\t\t\t\t Frictione cottidie utendum totius quidem corporis, praecipue uero uentris et poplitum. Cibus ex media materia dandus; sinap super imum uentrem tertio quoque aut quarto die imponendum, donec corpus rubeat. Si durities manet, mollire commode uidetur solanum in lac demissum, deinde contritum, et cera alba atque medulla ceruina cum irino, aut sebum taurinum uel caprinum cum rosa mixtum. Dandum etiam potui uel castoreum est uel git uel anetum. Si parum pura est, purgatur iunco quadrato.\n\t\t\t\t\t\t Si uero uulua exulcerata est, ceratum ex rosa fiet, e recens suilla adeps et ex ouis album misceatur, idque adponatur; uel album ex ouo cum rosa mixtum, adiecto, quo facilius consistat, contritae rosae puluere. Dolens uero ea sulpure suffumigari debet. At si purgatio nimia mulieri  \n\t\t\t\t\t\tnocet, remedio sunt cucurbitulae cute incisa inguinibus uel etiam sub mammis admotae.\n\t\t\t\t\t\t \n\t\t\t\t\t\t\n\t\t\t\t\t\t\n\t\t\t\t\t\t\n\t\t\t\t\t\t \n\t\t\t\t\t\t\n\t\t\t\t\t\t\n\t\t\t\t\t\t \n\t\t\t\t\t\t\n\t\t\t\t\t\t Idem faciunt etiam albae oliuae, et nigrum papauer cum melle adsumptum, et cummis cum contrito semine apii liquatum et cum cyatho passi datum. Praeter haec in omnibus uesicae doloribus idoneae potiones sunt, quae ex odoribus fiunt, id est spica nardi, croco, cinnamo, casia, similibusque. Idemque etiam decocta lentiscus praestat. Si tamen intolerabilis dolor est et sanguis profluit, etiam sanguinis detractio apta est, aut certe coxis admotae cucurbitulae cute incisa. si maligna purgatio est, subicienda sunt medicamenta quae euocent, ut costus, puleum, albae uiolae flos, nepeta, sat[i]ureia, hysopum: ex quibus, quae cibo apta sunt, etiam cum illo assumpta proficiunt et praetuta porrum, ruta, omne acre olus. Si sanguis, qui infra erumpere debuit, per nares erumpit, incisis inguinibus admovendae cucurbitulae sunt idque per tres aut quattuor menses tricesimo quoque die repetitum huic quoque uitio medetur. Si nusquam sanguis se ostendit, ideoque graves capitis dolores urgent, e brachio ille mittendus est. Vesica autem uariis et interdum acutis, interdum longis morbis obnoxia est. Communis omnium est urinae difficultas. Discrimina tamen in hac ipsa non sunt mediocria. Vnum genus est quo subinde urinae desiderium est,  paulum eius emittitur. Totius tamen diei noctisque spatio plus quam sat est redditur. Id cum inueterauerit, tabe quadam hominem consumit. Huic accedit ipsius naturalis dolor maximeque urina et incipiente desinente. Nonnumquam uero idem dolor etiam uentrem imum coxasque etiam latera complectitur. Solent enim uesicae uitiis affici renes sicut illorum magis haec quoque afficitur. Alius morbus est tormento crudelior, ubi urina uix et non nisi magna ui exprimitur. Sed hoc ipso cruciat quod  continetur. Accedit calor quidam ruborque et circa pubem cum dolore tumor atque durities; nonnumquam uomitus. Interdum etia tenuis urina in ipsa crura destillat. Saepe quod descendit purulentum est. Quae omnia quibusdam ulceribus natis oriri uidentur. Interdum autem aeque ulceribus ceterisque isdem obstantibus, urina tenuis est et aut nigra aut pallida aut cruenta simulque quaedam concreta prorumpunt. Ac si scabies uesicam occupauit, multa et mali odoris urina est, eaque bullat et quaedam muccis furfuribusue similia ostendit. Subestque ut in prioribus, iunctarum quoque partium dolor simulque naturalis ipsius maxime dum urina descendit. Praeter haec, calculi quoque in uesica nascuntur, urinae difficultate et magno dolore aeque accedentibus. Rursus ubi etiam sine dolore praeter modum urina descendit, contrario modo tabes hominem consumit. Atque ex ea quoque modo tenuis profluit, modo turbida et crassa. Et haec quidem fere in hac parte incidere consuerunt. Commune uero ad urinae difficultatem remedium est his cibis uti: qui boni suci sunt, acria salsa, uinum uetus austerum uitare, leni ambulatione uti. Item leni frictione citra sudorem. Rursus alia diuersorum malorum diuersa remedia sunt. Ergo quibus et multa et nimis crebra inter dolores urina destillat, eos oportet in balneum ire. Ibi multa aqua calida fouere inguina, calida omnia adsumere, deinde uomere. Postero die ratio est lauari eadem, deinde dimidio minus quam consuetudine cibi capere atque inuicem altero die hoc, altero, illo modo se curare. Si longius malum factum est, fouere inferiores cotidie partes aqua calida in qua lini semen decoctum sit, in eadem residere umbilico tenus. Ceratum ex oleo uetere facere eoque pubem proximasque partes circumdare. Abstinere ab omnibus quibus urinae mouendae sunt, potionem quoque qua parcissime adsumere, cibos capere ex media materia uel etiam imbellicissima, saepe sorbitiones quoque, at nihil frigidi neque edere neque bibere. Vomitus interponere, aluum, si non respondet, uel ducere uel aliquo medicamento mouere. Si uero ulcera uel scabies uesicam occupauit, lacte uenter soluendus est. Demittendus homo in aquam calidam oleo mixtam, potui danda aqua quae comprimat. Mel quoque et dulcia omnia uidentur utilia. Imponendum super ceratum est ex irino uel cyprino factum. Longe periculissima in calculis res est. Calculi modo integra, modo scabra uesica nascuntur. Integra nati aut semper in ea mouenturquos ab innatando  Graeci uocant, aut in ipsa uesicae ceruice orti ubi primo, conquiescunt. Postea, magnitudine adsumpta, pondere in uesicam prolabuntur. Hi uero qui ulceribus innati sunt, primum his quasi crestae inhaerent; deinde, quia inatuerunt, non continentur; inde quoque pondere decidunt. Vtrique ex immobilibus mobiles fiunt. Solutique calculi qui prius ulceri inhaeserat, signum est contra morem sanguis profusus et eo plus quo is asperior est. Carunculaeque tenues subalbidae cartilagini similes secutae in quibusdam etiam plenior. Omnis autem calculus qui uel a principio uagus natus uel postea factus est modo uesicae ceruicem urget, modo ab ea recedit. Initium est eo delapsi, dolor auctus et urina difficilior. Ac nisi inde retro redit et tortus exstet, febriculas excitat. Igitur ubi prima esse nota calculi coepit, experienda sunt remedia quae nonnumquam citra scalpelli curationem,  maxime coneris, is uitium discutiunt ieiunoque cotidie paulum quod deuoret resinae terebinthinae dandum est. Id enim et calculos discutit et quaedam arenosa coeuntia. At cum urina super potionum modum etiam sine dolore profluens maciem et periculum * facit, si tenuis est, opus est exercitatione et frictione, maximeque in sole uel ad ignem. Balneum rarum esse  \n\t\t\t\t\t\tdebet, neque longa in eo mora, cibus conprimens, uinum austerum meracum, per aestatem frigidum, per hiemem egelidum, sed tantum, quantum minimum siti fini. Aluus quoque uel ducenda uel lacte purganda est. Si crassa urina est, uehementior esse debet et exercitatio et frictio, longior i balneo mora; cibis opus est teneribus, uin \n\t\t\t\t\t\teodem. In utroque morbo uitanda omnia sunt, quae urinam mouere consuerunt. Est etiam circa naturalia uitium, nimia profusio seminis; quod sine uenere, sine nocturnis imaginibus sic fertur, ut interposito spatio tabe hominem consumat.In hoc adfectu salutares sunt uehementes frictiones, perfusiones natationesque quam frigidissimae, neque cibi nec potio nisi frigida adsumpta.\n\t\t\t\t\t\t Vitare autem oportet cruditates, omnia infla; nihil ex is adsumere, quae contrahere semen uidentur, qualia sunt siligo, simila, oua, halica, mylum, omnis caro glutinosa, piper, eruca, bulbi, nuclei pinei. Neque alienum est fouere inferiores partes aqua decocta ex uerbenis comprimentibus, ex isdem aliqua cataplasmata imo uentri inguinibusque circumdare, praecipueque ex aceto rutam; uitare et, ne supinus obdormiat. Superest ut ad extremas partes corporis ueniam, quae articulis inter se conseruntur. Initium a coxis faciam. Harum ingens dolor esse consueuit, isque hominem saepe debilitat et quosdam non dimittit; eoque id genus difficillime curatur, quod fere post longos morbos uis pestifera huc se inclinat; quae ut illas partes liberat, sic hanc, iam ipsam quoque adfectam, prehendit.\n\t\t\t\t\t\t Fouendum primum aqua calida est, deinde utendum calidis cataplasmati[bu]s. Maxime prodesse uidetur aut cum hordeacea farina aut cum ficu ex aqua decocta mixtus capparis cortex concisus, uel lolii farina ex uino diluto cocta et mixta cum acida faece; quae qua refrigescunt, imponere noctu malagmata commodius est. Iul quoque radix contusa et ex uino austero postea cocta et late super coxam imposita inter \n\t\t\t\t\t\t\n\t\t\t\t\t\tualentissima auxilia est. Si ista non soluerunt, sale calido et umido utendum est. Si ne sic quidem finitus dolor est, aut tumor ei accedit, incisa cute admouendae sunt cucurbitulae; mouenda urina; aluos, si compressa est, ducenda. Vltimum est et in ueteribus quoque morbis efficacissimum tribus aut quattuor locis super coxam cutem candentibus ferramentis exulcerare.\n\t\t\t\t\t\t Sed frictione quoque utendum est maxime in sole et eodem die saepius, quo facilius ea, quae coeundo nocuerunt, diantur; eaque,  nulla exulceratio est, etiam ipsis coxis; si est, ceteris partibus adhibenda est. Cum uero saepe aliquid exulcerandum candenti ferramento sit, ut e materia inutilis euocetur, illud perpetuum est, non, ut primum fieri potest, huius generis ulcera sanare, sed ea trahere, donec id uitium, cui per haec opitulamur, conquiescat. Coxis proxima genua sunt; in quibus ipsis numquam dolor esse consueuit.In isdem autem cataplasmatis cucurbitulisque praesidium est, sicut etiam cum in umeris aliisue commissuris dolor aliquis exortus est. Equitare ei, cui genua dolent, inimicissimum omnium est. Omnes autem eiusmodi dolores, ubi inueterauerunt, uix citra ustionem finiuntur. In manibus pedibusque articulorum uitia frequentiora longioraque sunt, quae in podagris cheragrisue esse consuerunt. Ea raro uel castratos uel pueros ante feminae coitum uel mulieres, nisi quibus menstrua suppressa sunt, temptat.Vbi sentire coeperunt, sanguis mittendus est: id enim inter initia statim factum saepe annum, nonnumquam perpetuam ualetudinem  praestat.\n\t\t\t\t\t\t Quidam etiam, cum asinino lacte poto sese eluissent, in perpetuum hoc malum euaserunt: quidam, cum toto anno a uino, mulso, uenere sibi temperassent, securitatem totius uitae consecuti sunt; idque utique post primum dolorem seruandum est, etiamsi quieuit. Quod si iam consuetudo eius facta est, potest quidem aliquis esse securior is  \n\t\t\t\t\t\ttemporibus, quibus dolor se remisit: maiorem uero curam adhibere debet , quibus id reuertitur; quod fere uere autumnoue fieri solet.\n\t\t\t\t\t\t Cum uero dolor urget, mane gestari debet; deinde ferri in ambulationem; ibi se dimouere, et, si podagra est, interpositis temporibus exiguis inuicem modo sedere, modo ingredi; tum, antequam cibum capiat, sine balneo loco calido leuiter perfricari, sudare, perfundi aqua egelida: deinde cibum sumere ex media materia, interpositis rebus urinam mouentibus, quotiensque plenior est, uomere. Vbi dolor uehemens urget, interest sine tumore is sit, an tumor cum calore, an tumores iam etiam obcaluerint.\n\t\t\t\t\t\t Nam si tumor nullus est, calidis fomentis opus est. Aquam marinam uel muriam duram feruefacere oportet, deinde in peluem coicere, et, cum iam homo pati potest, pedes demittere, superque pallam dare, et uestimento tegere; paulatim deinde iuxta labrum ipsum ex eadem aqua leuiter infundere, ne calor intus destituat; ac deinde noctu cataplasmata calfacientia imponere, maximeque ibisci radicem ex uino coctam.\n\t\t\t\t\t\t Si uero tumor calorque est, utiliora sunt refrigerantia, recteque in aqua quam frigidissima articuli continentur, sed neque cotidie neque diu, ne nerui indurescant. Inponendum uero est cataplasma, quod refrigeret, neque tamen in hoc ipso diu permanendum, sed ad ea transeundum, quae sic reprimunt, ut emolliant. Si maior est dolor, papaueris cortices in uino coquendi miscendique cum cerato sunt, quod ex rosa factum sit; uel cerae et adipis suillae tantundem una liquandum, deinde his uinum miscendum; atque ubi quod ex eo impositum est incaluit, detrahendum, et subinde aliud inponendum est.\n\t\t\t\t\t\t Si uero tumores etiam obcaluerunt et dolent, leuat spongia inposita, quae subinde ex oleo et aceto uel aqua frigida exprimitur, aut pari portione inter se mixta pix, cera, alumen. Sunt etiam plura idonea manibus pedibusque \n\t\t\t\t\t\t\n\t\t\t\t\t\tmalagmata. Quod si nihil superinponi dolor patitur, id, quod sine tumore est, fouere oportet spongia, quae in aquam calidam demittatur, in qua uel papaueris cortices uel cucumeris siluestris radix decocta sit; tum inducere articulis crocum cum suco papaueris et ouillo lacte.\n\t\t\t\t\t\t At si tumor est, foueri quidem debet aqua egelida, in qua lentiscus aliaue uerbena ex reprimentibus decocta sit, induci uero medicamentum ex nucibus amaris cum aceto tritis, aut cerussa, cui contritae herbae muralis sucus sit adiectus. Lapis etiam, [qui carnem edit,] quem  Graeci uocant, excisus sic ut pedes capiat, demissos eos, cum dolent, retentosque ibi leuare consueuit. Ex quo in Asia lapidi\n\t\t\t\t\t\t Asio gratia est. Vbi dolor et inflammatio se remiserunt, quod intra dies quadraginta fit, nisi uitium hominis accessit, modicis exercitationibus,  lenibus utendum est, sic ut etiam um acopo uel liquido cerato cyprino articuli perfricentur. Equitare podagricis quoque alienum est.\n\t\t\t\t\t\t Quibus uero articulorum dolor certis temporibus reuertitur, hos ante et curioso uictu cauere oportet, ne inutilis materia corpori supersit, et crebriore uomitu; et si quis ex corpore metus, uel alui ductione uti uel lacte purgari. Quod Erasistratus in podagricis expulit, ne in inferiores partes factus cursus pedes repleret, cum euidens sit omni purgatione non superiora tantummodo sed etiam inferiora exinaniri. Ex quocumque autem morbo quis inualescit, si tarde confirmatur, uigilare prima luce debet; nihilo minus in lecto conquiescere; circa tertiam horam leuiter unctis manibus corpus permulcere. Deinde delectationis causa, quantum iuuat, ambulare, circumcisa omni negotiosa actione; tum gestari diu, multa frictione uti, loca, caelum, cibos saepe mutare.\n\t\t\t\t\t\t Vbi triduo quadriduoue uinum bibit, uno aut etiam altero die interponere aquam. Per haec enim fiet, ne in uitia tabem inferentia incidat et ut mature uires suas recipiat. Cum ex toto uero conualuerit, periculose uitae genus subito mutabit et inordinate aget. Paulatim ergo debebit omissis his legibus eo transire, ut arbitrio suo uiuat. Dixi de is malis corporis, quibus uictus ratio maxime subuenit: nunc transeundum est ad eam medicinae partem, quae magis MEDICAMENTIS pugnat. His multum antiqui auctores tribuerunt, et Erasistratus et ii, qui se empiricos nominarunt, praecipue tamen Herophilus deductique ab illo uiro, adeo ut nullum morbi genus sine his curarent. Multaque etiam de facultatibus medicamentorum memoriae , qualia sunt uel Zenonis uel Andriae uel Apolloni, qui Mys cognominatus est.\n\t\t\t\t\t\t Horum autem usum ex magna parte Asclepiades non sine causa sustulit; et cum omnia fere medicamenta stomachum laedant malique suci sint, ad ipsius uictus rationem potius omnem curam suam transtulit. Verum ut illud in plerisque morbis utilius est, sic multa admodum corporibus nostris incidere consuerunt, quae sine medicamentis ad sanitatem peruenire non possunt. Illud ante omnia scire conuenit, quod omnes medicinae partes ita innexae sunt, ut ex toto separari non possint sed ab eo nomen trahant, a quo plurimum petunt.\n\t\t\t\t\t\t Ergo et illa, quae uictu curat, aliquando medicamentum adhibet, et illa, quae praecipue medicamentis pugnat, adhibere etiam rationem uictus debet, quae multum admodum in omnibus corporis malis proficit. Sed cum omnia medicamenta proprias facultates habeant, ac simplicia saepe opitulentur, saepe mixta, non alienum uidetur ante proponere et nomina et uires et mixturas eorum, qui minor ips curationes exsequentibus mora sit. Sanguinem supprimunt atramentum sutorium, quod Graeci chalcanthon appellant, chalcitis, acacia, et ex aqua Lycium, tus, aloe, cummi, plumbum combustum, porrum, herba sanguinalis; creta uel Cimolia uel figularis, misy; frigida aqua, uinum, acetum; alumen Melinum, squama et ferri et aeris [atque huius quoque duae species sunt, alia tantum aeris, alia rubri aeris]. Glutinant uulnus murra, tus, cummi, praecipueque acanthinum; psylleum, tragacantha, cardamomon, bulbi, lini semen, nasturcium; oui album, gluten, icthyocolla; uitis alba, contusae cum testis suis cocleae, mel coctum; spongia uel ex aqua frigida uel ex uino uel ex aceto expressa; ex isdem lana sucida; si leuis plaga est, etiam aranea. Reprimunt alumen et scissile, quod  uocatur, et liquidum; Melinum, auripigmentum, aerugo, chalcitis, atramentum sutorium. Concoqunt et mouent pus nardum, murra, costus, balsamum, galbanum, propolis, strax, turis et fuligo et cortex, bitumen, pix, sulpur, resina, sebum, adeps, oleum. Aperiunt tamquam ora in corporibus, quod stom Graece dicitur, cinnamomum, balsamum, panaces; iuncus quadratus, puleium et flos albae uiolae, bdella, galbanum, resina terebenthina et pinea, propolis, oleum uetus; piper, pyrethrum, chamaepitys, uua tminia; sulpur, alumen, rutae semen. Purgant aerugo, auripigmentum, quod arsenicon a Graecis nominatur [huic autem et sandaracae in omnia eadem uis, sed ualidior est squama aeris], pumex; iris, balsamum, strax, tus, turis cortex, resina et pinea et terebenthina liquida, oenanthe; lacerti stercus, sanguis columbae et palumbi et hirundinis;\n\t\t\t\t\t\t Hammoniacum, bdellium [quod in omnia idem quod Hammoniacum potest, sed ualentius est habrotnum], ficus arida, coccum Cnidium, scobis eboris, omphacium, radicula; coagulum, sed maxime leporinum [cui eadem quae ceteris coagulis facultas, sed ubique ualidior est], fel, uitellus crudus, cornu ceruinum, gluten taurinum, mel crudum; misy, chalcitis; crocum, uua tminia; habrotonum, spuma argenti, galla, squama aeris, lapis haematites, minium, costum, sulpur, pix cruda; sebum, adeps, oleum; ruta, porrum, lenticula, eruum. Rodunt alumen liquidum, sed magis rotundum, aerugo, chalcitis, misy, squama aeris, sed magis rubri, aes combustum, sandaraca, minium Sinopicum; galla, balsamum, murra, tus, turis cortex, galbanum, resina terebenthina umida, piper utrumque, sed rotundum magis, cardamomum; auripigmentum, calx, nitrum et spuma eius;\n\t\t\t\t\t\t [apii semen], narcissi radix, [omphacium], alcyonium, [oleum ex amaris nucibus], alium, mel crudum, uinum, lentiscus, squama ferri, fel taurinum, scamonia, uua tminia, cinnamomum, styrax, cicutae semen, omphacium, apii semen, resina, narcissi semen, fel, nuces amarae oleumque earum, atramentum sutorium, chrysocolla, ueratrum, cinis. Exedunt corpus acaciae sucus, hebenus, aerugo, squama aeris, chrysocolla, cinis, cinis Cyprius, nitrum, cadmia, spuma argenti, hypocistis, diphryges, sal, auripigmentum, sulpur, cicuta, sandaraca, salamandra, [alcyoneum], aeris flos, chalcitis, atramentum sutorium, ochra, calx, [acetum], galla, alumen, lac caprifici uel lactucae marinae, quae tithymallos a Graecis appellatur, alcyoneum, fel, turis fuligo, spodium, lenticula, mel, oleae folia, marrubium, lapis haematites et Phrygius et Asius et scissilis, misy, uinum, acetum. Adurunt auripigmentum, atramentum sutorium, chalcitis, misy, aerugo, calx, charta combusta, sal, squama aeris, faex combusta, murra, stercus et lacerti et columbae et palumbi et hirundinis, piper, coccum nidium, alium, diphryges, lac utrumque, quod proxime [capite supra] comprehensum est, ueratrum et album et nigrum, cantharides, corallium, pyrethrum,  salamandra, eruca, sandaraca, uua tminia, chrysocolla, ochra, alumen scissile, ouillum stercus, oenanthe. Eadem fere crustas ulceribus tamquam igne adustis inducunt, sed praecipue chalcitis, utique si cocta est, flos aeris, aerugo, auripigmentum, misy, et id quo magis coctum. Crustas uero has resoluit farina triticea cum ruta uel porro, aut lenticula, cui mellis aliquid adiectum est. Ad discutienda uero ea, quae in corporis parte aliqua coierunt, maxime possunt habrotnum, helenium, amaracus, alba uiola, mel, lirium, sampsychus Cyprius, lac, sertula Campana, serpullum, cupressus, cedrus, iris, uiola purpurea, narcissus, rosa, crocum, passum, iuncus quadratus, nardum, cinnamomum, casia, Hammoniacum, cera, resina, uua tminia, spuma argenti, styrax, ficus arida, tragoriganus, lini et narcissi semen, bitumen, sordes ex gymnasio, pyrites lapis aut molaris, crudus uitellus, amarae nuces, sulpur. Euocat et educit ladanum, alumen rotundum, hebenus, lini semen, omphacium, fel, chalcitis, bdellium, resina terebenthina et pinea, propolis, ficus arida decocta, stercus columbae, pumex, farina lolii, grossi in aqua cocti, elaterium, lauri bacae, nitrum, sal. Leuat id, quod exasperatum est, spodium, hebenus, cummi, oui album, lac, tragacanthum. Carnem alit et ulcus implet resina pinea, ochra Attice uel yrice, cera, buturum. Molliunt aes combustum, terra Eretria, nitrum, papaueris lacrima, Hammoniacum, bdellion, cera, sebum, adeps, oleum, ficus arida, sesamum, sertula Campana, narcissi et radix et semen, rosae folia, coagulum, uitellus crudus, amarae nuces, medullae omnes, stii, x,  cocta, cicutae semen, plumbi recrementum ( Graeci uocant), panaces, cardamomum, galbanum, resina, uua tminia, styrax, iris, balsamum, sordes ex gymnasio, sulpur, buturum, ruta. Cutem purgat mel, sed magis si est cum galla uel eruo uel lenticula uel marrubio uel iride uel ruta uel nitro uel aerugine. Expositis simplicibus facultatibus dicendum est, quemadmodum misceantur, quaeque ex his fiant. Miscentur autem uarie, neque huius ullus modus est, cum ex simplicibus alia demantur, alia adiciantur, isdemque servatis ponderum ratio mutetur. Itaque cum facultatium materia non ita multiplex sit, innumerabilia mixturarum genera sunt: quae conprehendi si possent, tamen esset superuacuum.\n\t\t\t\t\t\t Nam et idem effectus intra paucas compositiones sunt, et mutare eas  \n\t\t\t\t\t\tcuilibet cognitis facultatibus facile est. Itaque contentus is ero, quas accepi uelut nobilissimas. In hoc autem uolumine eas explicabo, quae uel desiderari in prioribus potuerunt, uel ad eas curationes pertinent, quas protinus hic comprehendam, sic ut tamen quae magis communia sunt, simul iungam:\n\t\t\t\t\t\t si qua singulis uel etiam paruis adcommodata sunt, in ipsorum locum differam. Sed et ante sciri uolo, in uncia pondus denarium septem esse, unius deinde denarii pondus diuidi a me in sex partes, id est sex, ut idem in  denarii habeam, quod Graeci habent in eo, quem obolon appellant. Id ad nostra pondera relatum paulo plus dimidio scripulo facit. Malagmata uero atque emplastra pastilique, quos trochiscos Graeci uocant, cum plurima eadem habeant, differunt eo, quod malagmata maxime ex odoribus eorumque etiam surculis, emplastra pastillique magis ex quibusdam metallicis fiunt; deinde malagmata contusa abunde mollescunt: nam super integram cutem iniciuntur: laboriose uero conteruntur ea, ex quibus emplastra pastillique fiunt, ne laedant uulnera, cum inposita sunt.\n\t\t\t\t\t\t Inter emplastrum autem et pastillum hoc interest, quod emplastrum utique liquati aliquid accipit, in pastillo tantum arida medicamenta aliquo umore iunguntur. Tum emplastrum hoc modo fit: arida medicamenta per se teruntur, deinde mixtis is instillatur aut acetum aut si quis alius  pinguis umor accessurus est, et ea rursus ex eo teruntur. Ea uero, quae liquari possunt, ad ignem simul liquantur, et si quid olei misceri debet, tum infunditur.\n\t\t\t\t\t\t Interdum etiam aridum aliquod ex oleo prius coquitur: ubi facta sunt, quae separatim fieri debuerunt, in unum omnia miscentur. At pastilli haec ratio est: arida medicamenta contrita umore non pingui, ut uino uel aceto, countur, et rursus coacta inarescunt, atque ubi utendum est, eiusdem generis umore diluuntur. Tum emplastrum imponitur, pastillus inlinitur, aut alicui molliori, ut cerato, miscetur. His cognitis, primum MALAGMATA subiciam, quae fere non sunt refrigerandi sed calfaciendi causa reperta. Est tamen, quod refrigerare possit, ad calidas podagras aptum. Habet gallae et immaturae et alterius, coriandri seminis, cicutae, lacrimae aridae, cummis,  \n\t\t\t\t\t\tsingulorum plenum acetabulum; cerati eloti, quod  \n\t\t\t\t\t\tGraeci uocant, selibram. Reliqua fere calefaciunt. Sed quaedam digerunt materiam, quaedam extrahunt, quae  uocantur; pleraque certis magis partibus membrorum adcommodata sunt. Si materia extrahenda est, ut in hydropico, in lateris dolore, in incipiente abscessu, in suppuratione quoque mediocri, aptum est id, quod habet resinae aridae, nitri, Hammoniaci, galbani, singulorum pondo; cerae pondo. Aut in quo haec sunt: aeruginis rasae, turis, singulorum P. #1108 II; Hammoniaci salis P. #1108 VI; squamae aeris, cerae, singulorum P. #1108 VIII; resinae aridae P. #1108 XII; aceti cyathus. Idem praestat cumini farina cum struthio et melle. Si iecur dolet, id in quo est balsami lacrimae P. #1108 XII; costi, cinnamomi, casiae corticis, murrae, croci, iunci rotundi, balsami seminis, iridis Illyricae, cardamomi, amomi, nardi, singulorum P. #1108 XVI. Quibus adicitur nardum [unguentum], donec cerati crassitudo sit. Et huius quidem recentis usus est: si uero seruandum est, resinae terebenthinae P. #1108 XVI, cerae P. #1108 X ex uino leni contunduntur, tum eo miscentur. At si lienis torquet, glandis, quam balanon  Graeci uocant, cortex et nitrum paribus portionibus contunduntur, respergunturque aceto quam acerrimo. Vbi cerati crassitudinem habet, linteo ante in aqua frigida madefacto inlinitur et sic inponitur, supraque farina hordeacea inicitur: sed manere ibi non amplius sex horis debet, ne lienem consumat; satiusque est id bis aut ter fieri. Commune autem et iocineri et lieni et abscessibus et strumae, parotidibus, articulis, calcibus quoque suppurantibus aut aliter dolentibus, etiam concoctioni uentris Lysias composuit ex his: opopanacis, styracis, galbani, resinae, singulorum P. #1108 II; Hammoniaci, bdelli, cerae, sebi taurini, iridis aridae P. #1108 IIII; cacryos acetabulo, piperis granis XL; quae contrita irino unguento temperantur. Ad laterum autem dolores compositio est Apollophanis, in qua sunt resinae terebenthinae, turis fuliginis, singulorum P. #1108 IIII; bdelli, Hammoniaci, iridis, sebi uitulini aut caprini a renibus, ci, singulorum P. #1108 IIII. Haec autem eadem omnem dolorem leuant, dura emolliunt, mediocriter calfaciunt. Ad idem [latus] Andreae quoque malagma est, quod etiam resoluit, educit umorem, pus maturat, ubi id maturum est, cutem rumpit, ad cicatricem perducit. Prodest impositum minutis maioribusque abscessibus, item articulis ideoque et coxis et pedibus dolentibus: item, si quid in corpore conlisum est, reficit; praecordia quoque dura et inflata emollit, ossa extrahit, ad omnia denique ualet, quae adiuuare calor potest.\n\t\t\t\t\t\t Id habet cerae P. #1108 I; uisci, sycamini, quam alias sycomorum uocant, lacrimae, singulorum P. #1108 I; piperis et rotundi et longi, Hammoniaci thymiamatis, bdelli, iridis Illyricae, cardamomi, amomi, xylobalsami, turis masculi, murrae, resinae aridae, singulorum P. #1108 X; pyrethri, cocci Cnidi, spumae nitri, salis Hammoniaci, aristoloiae Creticae, radicis ex cucumere agresti, resinae terebenthinae liquidae, singulorum P. #1108 XX. Quibus adicitur unguenti irini, quantum satis est ad ea mollienda atque cogenda. Praecipuum uero est ad resoluenda, quae astricta sunt, mollienda, quae dura sunt, digerenda, quae coeunt, id, quod ad Polyarchum auctorem refertur. Habet iunci quadrati, cardamomi, turis fuliginis, amomi, cerae, resinae liquidae pares portiones. Aliud ad eadem Nilei: croci magmatis, quod quasi \n\t\t\t\t\t\t\n\t\t\t\t\t\trecrementum eius est, P. #1108 IIII; Hammoniaci thymiamatis, cerae, singulorum P. #1108 XX. Ex quibus duo priora ex aceto teruntur, cera cum rosa liquatur, et tum omnia iunguntur. Proprie etiam dura emollit id, quod Moschi esse dicitur. Habet galbani unciam; turis fuliginis P. #1109; cerae, Hammoniaci thymiamatis trientes; picis aridae P. II; aceti heminas tres. Fertur etiam ad digerenda, quae coeunt, sub auctore Medio, quod habet cerae P. #1109; panacis P. S.; squama aeris, aluminis rotundi, item scissilis, singulorum P. I; plumbi combusti P. I S. Ad eadem Pantaenus utebatur calcis P. S.; sinapis contriti, item faeni Graeci, aluminis, singulorum P. I; sebi bubuli P. II S. Ad strumam multa malagmata inuenio. Credo autem, quo peius id malum est minusque facile discutitur, eo plura esse temptata, quae in personis uarie responderunt.\n\t\t\t\t\t\t Andrias auctor est, ut haec misceantur: urticae seminis P. #1108 I; piperis rotundi, bdelli, galbani, Hammoniaci thymiamatis, resinae aridae, singulorum P. #1108 IIII; resinae liquidae, cerae, pyrethri, piperis longi, lactucae marinae seminis, sulpuris ignem non experti, quod apyron uocatur, pares portiones.\n\t\t\t\t\t\t Hoc autem quod Niconis est: faecis aridae aceti, spumae nitri, salis Hammoniaci, sinapis, cardamomi, radicis ex cucumere siluestri, resinae, singulorum P. #1108 VIII; quae ex leni uino contunduntur. Expeditius ad idem fit, quod habet uisci, simini stercoris, resinae, sulpuris ignem non experti pares portiones; et in quo est sulpuris P. #1108 I, lapidis quem pyriten uocant P. #1108 IIII, cumini acetabulum. Item in quo est lapidis eiusdem pars una, sulpuris duae partes, resinae terebenthinae partes tres. Arabis autem cuiusdam est ad strumam et orientia tubercula, quae phymata uocantur, quod haec digerit. Habet murrae, salis \n\t\t\t\t\t\t\n\t\t\t\t\t\tHammoniaci, turis, resinae et liquidae et aridae, croci magmatis, cerae, singulorum P. #1108 I; lapidis eius quem pyriten uocant P. #1108 IIII; quibus quidam adiciunt sulpuris P. II. Est etiam proficiens in struma et in is tuberibus, quae difficiliter concocuntur, et in is, quae carcinode uocantur, quod ex his constat: sulpuris P. #1108 II; nitri P. #1108 IIII, murrae P. #1108 VI, fuliginis turis P. #1113., salis Hammoniaci P. #1109, cerae P. I. Protarchus autem ad parotidas eaque tubercula, quae melicer [favi] uel phymata nominantur, item mala ulcera pumicis, resinae pineae liquidae, turis fuliginis, spumae nitri, iridis, singulorum P. #1108 VIII cum cerae P. #1108 VIIII miscebat, hisque olei cyathum et dimidium adiciebat. At aduersus panum, * * tum primum orientem, quod phygetron Graeci uocant, et omne tuberculum, quod phyma nominatur, miscetur ocra quae Attice nominatur cum duabus partibus similae, hisque cum tunduntur subinde mel instillatur, donec malagmatis crassitudo sit. Discutit etiam omne tuberculum, quod phyma uocatur, id quod habet calcis, nitri spumae, piperis rotundi, singulorum P. #1108 I; galbani P. #1108 II; salis P. #1108 IIII, quae excipiuntur cerato ex rosa facto. Supprimitque omne quod abscedit id, in quo est galbani, fabae fresae, singulorum P. #1108 I; murrae, turis, ex radice capparis corticis, singulorum P. #1108 IIII. Satisque omnia abscedentia digerit murex combustus et bene contritus, aceto subinde adiecto. At si satis sanguis subit, recte imponitur quod aduersus phymata quoque potest. Constat ex his: bdelli, styracis, Hammoniaci, galbani, resinae aridae et liquidae pineae, item ex lentisco, turis, iridis, singulorum P. #1108 II. Carcinode uero phymata commode his leniuntur: galbani, uisci, Hammoniaci, resinae terebenthinae, in, singulorum P. #1108 I; sebi taurini P. S.; faecis combustae quam maxima portione, dum id siccius non faciat quam esse malagma oportet. Quod si facie contusa liuor subcruentus est, haec compositio nocte et die imposita tollit: aristolochiae, thapsiae, singulorum P. #1108 II; bdelli, styracis, Hammoniaci thymiamatis, galbani, resinae aridae et ex lentisco liquidae, turis masculi, iridis Illuricae, cerae, singulorum P. #1108 IIII. Idem faba quoque imposita proficit. Sunt etiam quaedam malagmata, quae anstomtica Graeci uocant, quoniam aperiendi uim habent. Quale est, quod ex his constat: piperis longi, spumae nitri, singulorum P. #1108 II; erysimi P. #1108 IIII, quae cum melle miscentur. Idoneaque etiam strumae aperiendae sunt. Eius generis est * * uehementiusque ex his est id, quod habet calcis P. #1108 IIII; piperis grana VI; nitri, cerae, singulorum P. #1108 XII; mellis P. #1109; olei heminam. Niconis quoque est quod resoluit, aperit, purgat. Habet alcyoneum, sulpur, nitrum, pumicem paribus portionibus, quibus tantum picis et cerae adicitur, ut fiat cerati crassitudo. Ad spissa autem Aristogenis fit ex his: sulpuris P. #1108 I; resinae terebenthinae, nitri spumae, et ex scilla partis interioris, plumbi eloti, singulorum P. #1108 II; turis fuliginis P. #1108 VIII; ficus aridae quam pinguissimae, sebi taurini, singulorum P. #1108 VIII; cerae P. #1108 XII; iridis Macedonicae P. #1108 VI; sesami fricti acetabulum. Maximeque neruis et articulis malagma conuenit. Igitur Euthyclei est ad articulos, et ad omnem dolorem et ad uesicae, et ad recenti cicatrice contractos articulos, quas ancylas Graeci nominant, quod habet: fuliginis turis acetabulum; resinae tantundem; galbani  \n\t\t\t\t\t\tsine surculis sescunciam; Hammoniaci, bdelli * P. #1108 III. * * * singulorum P. #1109; cerae P. S. Ad eosdem digitos iridis, Hammoniaci, galbani, nitri, singulorum P. #1108 XIIII; resinae liquidae P. #1108 VI; cerae P. #1108 XVI. Ad dolores articulorum Sosagorae: plumbi combusti, papaueris lacrimae, corticis hyoscyami, styracis, peucedani, sebi, resinae, cerae pares portiones. Chrysippi: resinae liquidae, sandaracae, piperis, singulorum P. #1108 XII; quibus cerae paululum adicitur. Clesipontis: cerae Creticae, resinae terebenthinae, nitri quam ruberrumi, singulorum P. S., olei cyathi tres. Sed id nitrum ante per triduum instillata aqua teritur, et cum sextario eius incoquitur, donec omnis umor consumatur. Potest uero ea compositio etiam ad parotidas, phymata, strumam omnemque coitum umoris emolliendum. Ad articulos fici quoque aridi partem nepetae mixtam uel uuam tminiam sine seminibus cum puleio recte aliquis imponit. Eadem podagrae praesidi sunt. Sed ad eam fit Aristonis quoque, quod habet: nardi, cinnamomi, casiae, chamaeleontis, iunci rotundi, singulorum P. #1108 VIII; sebi caprini ex irino liquati P. #1108 XX; iridis P. #1108 I, quae in aceto quam acerrimo iacere per XX dies debet. Idem autem etiam recentia phymata doloresque omnes discutit. At Theoxenus ad pedum dolores sebi a renibus partem tertiam, salis partes duas miscebat, hisque membranulam inlitam imponebat, tum superiniciebat Hammoniacum thymiama in aceto liquatum. At Numenius podagram ceterosque articulos induratos hoc molliebat: habrotoni, rosae aridae, papaueris lacrimae, singulorum P. #1108 \n\t\t\t\t\t\tIII; resinae terebenthinae P. #1108 IIII; turis, spumae nitri, singulorum P. #1108 VIII; iridis, aristolochiae, singulorum P. #1108 XII; cerae P. III;  \n\t\t\t\t\t\tquibus adicitur cedri cyathus I, olei laurei cyathi III, olei acerbi sextarius. Si quando autem in articulis callus increuit, Dexius docuit inponere calcis P. #1108 IIII; cerussae P. #1108 VIII; resinae pineae P. #1108 XX; piperis grana XXX; cerae P. #1109; quibus, dum contunduntur, hemina uini lenis instillatur. Ex EMPLASTRIS autem nulla maiorem usum praestant, quam quae cruentis protinus uulneribus iniciuntur: enhaema Graeci uocant. Haec enim reprimunt inflammationem, nisi magna uis eam conit, atque illius quoque impetum minuunt; tum glutinant uulnera, quae id patiuntur, cicatricem isdem inducunt. Constant autem ex medicamentis non pinguibus, ideoque alipe[ne] nominantur. Optimum ex his est quod barbarum uocatur. Habet aeruginis rasae P. #1108 XII; spumae argenti P. #1108 XX; aluminis, picis aridae, resinae pineae aridae, singulorum P. #1108 I; quibus adiciuntur olei et aceti singulae heminae. Alterum ad idem, quod Coacon uocant, habet spumae argenti P. #1108 C; resinae aridae tantundem: sed spuma prius ex tribus olei heminis coquitur. His duobus emplastris color niger est, qui fere talis fit ex pice atque resina: at ex bitumine nigerrimus, ex aerugine aut aeris squama uiridis, ex minio ruber, ex cerussa albus. Paucae admodum compositiones sunt, in quibus aliquid mixturae uarietas nouat. Ergo id quoque nigrum est, quod basilicon nominatur. Habet panacis P. #1108 I; galbani P. #1108 II; picis et resinae, singulorum P. #1108 X; olei dimidium cyathum. At, quia peruiride est, zmaragdinum appellatur in quo sunt: resinae pineae P. #1108 III; cerae P. #1108 I; aeruginis P. s.; turis fuliginis P. #1109; olei tantundem; aceti, quo fuligo et aerugo in unum cogantur. Est etiam coloris fere rufi, quod celeriter ad cicatricem uulnera perducere uidetur. Habet turis P. #1108 I; resinae P. #1108 II; squamae aeris P. #1108 IIII; spumae argenti P. #1108 XX; cerae P. #1108 C, olei heminam. Praeterea est quam  a glutinando uocant. Constat  \n\t\t\t\t\t\tex his: bituminis, aluminis scissilis P. #1108 IIII; spumae argenti P. #1108 \n\t\t\t\t\t\tXL; olei ueteris hemin. Praeterea sunt quaedam generis eiusdem, quae, quia capitibus fractis maxime conueniunt, cephalica a Graecis nominantur. Philotae compositio habet: terrae Eretriae, chalcitidis, singulorum P. #1108 IIII; murrae, aeris combusti,  P. #1108 X; icthyocollae [singulorum] \n\t\t\t\t\t\tP. #1108 VI; aeruginis rasae, aluminis rotundi, misy crudi, aristolochiae, singulorum P. #1108 VIII; squamae aeris P. #1108 X; turis masculi P. #1108 II; cerae P. I; rosae et olei acerbi ternos cyathos; aceti quantum satis est, dum arida ex eo conteruntur. Aliud ad idem uiride: aeris combusti, squamae aeris, murrae, icthyocollae, singulorum P. #1108 VI; misy crudi, aeruginis rasae, aristolochiae, aluminis rotundi, singulorum P. #1108 VIII; cerae P. #1108 I, olei hemina, aceti quod satis sit. Puri autem mouendo non aliud melius quam quod expeditissimum est: tetrapharmacon a Graecis nominatur. Habet pares portiones cerae, picis, resinae, sebi taurini, si id non est, uitulini. Alterum ad idem enneapharmacum nominatur, quod magis purgat. Constat ex nouem rebus: cera, melle, sebo, resina, murra, rosa, medulla uel ceruina uel uitulina uel bubula, spo, buturo. Quorum ipsorum quoque pondera paria miscentur. Sunt autem quaedam emplastra, quibus utriusque rei facultas est, quae si * * * singula habenda sunt, meliora sunt: sed in copia reicienda sunt, is potius adhibitis, quae proprie id, quod eo tempore opus est, consecuntur. Exempli causa duo proponam. Est igitur ad uulnera Attalum, quod habet: squamae aeris P. #1108 \n\t\t\t\t\t\tXVI;  fuliginis P. #1108 XV; Hammoniaci tantundem; resinae terebenthinae liquidae P. #1108 XXV; sebi taurini tantundem; aceti heminas tres, olei sextarium. At inter ea, quae fracto capiti accommodantur, habent quidam id,  \n\t\t\t\t\t\tquod ad auctorem Iudaeum refertur. Constat ex his: salis P. #1108 IIII; squamae aeris rubri, aeris combusti, singulorum P. #1108 XII; Hammoniaci thymiamatis, turis fuliginis, resinae aridae, singulorum P. #1108 \n\t\t\t\t\t\tXVI; resinae Colophoniacae, cerae, sebi uitulini curati, singulorum P. #1108 XX; aceti sesquicyath, olei minus cyath.  \n\t\t\t\t\t\tGraeci appellant, quae curata uocant, cum ex sebo puta omnes membranulae diligenter exemptae sunt [ex alio medicamento]. Sunt etiam quaedam emplastra nobilia ad extrahendum. Quae ipsa quoque  nominantur; quale est quod, quia lauri bacas habet, dia daphnidon appellatur. In eo est resinae terebenthinae P. #1108 X; nitri, cerae, picis aridae, bacarum lauri, singulorum P. #1108 XX; olei paulum. Quotiens aut bacam aut nucem aut simile aliquid posuero, scire oportebit, antequam expendatur, ei summam pelliculam esse demendam. Aliud eodem nomine, quod puri quoque mouendo est: sebi uitulini, Hammoniaci thymiamatis, picis, cerae, nitri, bacarum lauri, resinae aridae, aristolochiae, pyrethri pares portiones. Praeter has est Philocratis, quod habet: salis Hammoniaci P. #1108 VII; aristolochiae P. #1108 VIII; cerae, resinae terebenthinae, fuliginis turis, singulorum P. #1108 XV; spumae argenti P. #1108 XXXII, quibus, ut pus quoque moueant, iridis P. #1108 IIII et galbani P. #1108 VI adiciuntur. Optimum tamen ad extrahendum est id, quod a similitudine sordium rhypodes Graeci appellant. Habet murrae, croci, iridis, propolis, bdelli, capitulorum Punici mali, aluminis et scissilis et rotundi, misy, chalcitis, atramenti sutorii cocti, panacis, salis Hammoniaci, uisci, singulorum P. #1108 IIII; aristolochiae P. #1108 VIII; squamae aeris P. #1108 XVI; resinae terebenthinae P. #1108 LXXV; cerae et sebi uel taurini uel hircini, singulorum P. #1108 C. Hecatae quoque auctore emplastrum generis eiusdem fit  \n\t\t\t\t\t\tex his: galbani P. #1108 II; fuliginis turis P. #1108 IIII; picis P. #1108 VI; cerae et resinae terebenthinae singulorum P. #1108 VIII; quibus paululum irini unguenti miscetur. Valensque ad idem emplastrum uiride Alexandrinum est. Habet aluminis scissilis P. #1108 VIII; salis Hammoniaci P. #1108 VIII #1109; squamae aeris P. #1108 XVI; murrae, turis, singulorum P. #1108 XVIII; cerae P. #1108 CL; resinae Colophoniacae aut pineae P. #1108 CC; olei heminam, aceti sextarium. Quaedam autem sunt emplastra exedentia, quae septa Graeci uocant; quale est id, quod habet resinae terebenthinae, fuliginis turis, singulorum P. #1109; squamae aeris P. #1108 I; ladani P. #1108 II; aluminis tantundem; spumae argenti [singulorum] P. #1108 IIII. Exest etiam uehementer corpus atque ossa quoque resoluit et supercrescentem carnem coercet id, quod habet spumae argenti, squamae aeris uncias singulas; nitri ignem non experti, lapidis Asii, aristolochiae P. sextantes; cerae, resinae terebenthinae, turis, olei ueteris, atramenti sutorii, salis Hammoniaci P. S.; aeruginis rasae P. bessem; aceti scilliti heminam; uini Aminaei tantundem. Sunt etiam aduersus morsus quaedam adcommodata, quale est Dioge nigrum, quod habet: bituminis, cerae, resinae pineae aridae, singulorum P. #1108 XX; spuma argenti P. #1108 C; olei sextarium. Aut in quo sunt squamae aeris P. #1108 IIII; cerussae et aeruginis assae, singulorum P. #1108 VIII; Hammoniaci P. #1108 XII; cerae, resinae pineae, singulorum P. #1108 XXV; spumae argenti P. #1108 C; olei sextarium. Aut in quo sunt squamae aeris P. #1108 XIIII; galbani P. #1108 VI; cerussae et aeruginis rasae, singulorum P. #1108 VIII; Hammoniaci P. #1108 \n\t\t\t\t\t\tXII; cerae, resinae pineae, singulorum P. #1108 XXXV * * * spuma argenti concoquitur. Rubrum quoque emplastrum, quod Ehesium uocatur, huc aptum est. Habet resinae terebenthinae P. #1108 II; galbani P. #1108 IIII; \n\t\t\t\t\t\t\n\t\t\t\t\t\tminii Sinopici P. #1108 VI; turis fuliginis P. #1108 VI; cerae P. #1108 VIII; spumae argenti P. #1108 XXXVI; olei ueteris heminam. Item id, quod ex his constat; squamae aeris, turis fuliginis, singulorum P. #1108 IIII; galbani P. #1108 VI; salis Hammoniaci P. #1108 XII #1109; cerae P. #1108 XXV; olei tribus heminis. Haec autem aliis quoque recentioribus uulneribus recte imponuntur. Sunt etiam alba lenia (leuca Graeci uocant) fere non grauibus uulneribus accommodata, praecipueque senilibus. Quale est quod habet: cerussae P. #1108 XXXII; sebi uitulini curati et cerae, singulorum P. #1108 XLVIII; olei heminas tres; ex quibus ea cerussa coquitur. Aliud quod habet cerussa P. #1108 XX; cerae P. #1108 XXXV, olei heminam, aquae sextarium. Quae quotiens adiciuntur cerussae uel spumae argenti, scire licet illa ex his coquenda esse. Est autem ea percandida compositio quae supra posita est, ideoque elephantine nominatur. Lenia quoque quaedam emplastra sunt, quas liparas fere Graeci nominant; ut id, quod habet mini P. #1108 IIII; spumae argenti P. #1108 XXV; cerae et adipis suillae, singulorum P. #1108 XXXVII; uitellos quattuor. Alia compositio generis eiusdem: cerae, resinae terebenthinae, singulorum P. #1108 VI; cerussae P. #1108 VIII; spumae argenti, plumbi recrementi ( Graeci uocant), singulorum P. #1108 XX; cicini olei et murti singulorum heminae. Tertia, quae ad auctorem Arcagathum refertur: misy cocti, aeris combusti, singulorum P. #1108 IIII; cerussae coctae P. #1108 VIII; resinae terebenthinae P. #1108 X; spumae argenti P. #1108 VI. Etiamnum generis eiusdem: spumae argenti, cerae, adipis suillae, singulorum P. #1108 XXVII; uitelli cocti IIII; rosae hemina. Aut: cerati ex oleo myrteo facti partes tres; adipis suillae pars quarta; paulum ex plumbi recremento. Aut: spumae argenti selibra, ex olei hemina et aquae marinae altera cocta, donec bullire desierit, cui paulum cerae sit adiectum. Aut: pares portiones cerae, sebi, stibis, spumae argenti, cerussae. Pastilli quoque facultates diuersas habent. Sunt enim ad recentia uulnera glutinanda sanandaque apti; qualis est qui habet chalcitis, misy, spumae nitri, floris aeris, gallae, aluminis scissilis modice cocti, singulorum P. #1108 I; aeris combusti, capitulorum mali Punici, singulorum P. #1108 III. Hunc oportet diluere aceto,  sic, ubi uulnus glutinandum est, inlinre. At si neruosus aut muscolosus is locus est, commodius est cerato miscere, sic ut illius VIII partes, nona huius sit. Alius ad idem constat ex his: bituminis, aluminis scissilis, singulorum P. #1108 I; aeris combusti P. #1108 IIII; spumae argenti P. #1108 XI; olei sextari. Sed longe Polydi celeberrimus est, sphragis autem nominatur; qui habet aluminis scissilis P. #1108 I #1109; atramenti sutorii P. #1108 II; murrae P. #1108 V; aloes tantundem; capitulorum Punici mali, fellis taurini, singulorum P. #1108 VI; quae contrita uino austero excipiuntur. Ad ulcera sordida et nigritiem in auribus, naribus, obscenis partibus, inflammationesque eorum: chrysocollae P. #1108 I; atramenti sutori, aluminis scissilis, singulorum P. #1108 II; halicaccabi corticis P. #1108 IIII; mini P. #1108 VI; spumae argenti P. #1108 XII; cerussae P. #1108 \n\t\t\t\t\t\tXVI; quae ex aceto et coguntur et, ubi utendum est, diluuntur. Andronis uero est ad uuam inflammatam, ad naturalia sordida, etiam cancro laborantia: gallae, atramenti sutorii, murrae, singulorum P. #1108 I; aristolochiae, aluminis scissilis, singulorum P. #1108 II; capitul Punici mali P. #1108 XXV; ex passo coacta, et cum usus exigit, aceto uel uino diluta, prout ualentius aut lenius uitium est, cui medendum est. Proprie autem ad ani fissa, uel ora uenarum fundentia sanguinem, uel cancrum: aeruginis P. #1108 II; murrae P. #1108 IIII; cummis  \n\t\t\t\t\t\tP. #1108 VIII; turis P. #1108 XII; stibis, lacrimae papaveris, acaciae, singulorum P. #1108 XVI. Quae ex uino et teruntur et in ipso usu deliquantur. Expellere autem ex uesica cum urina calculum uidetur haec compositio: caiae, croci, murrae, costi, nardi, cinnamomi, dulcis radicis, balsami, hyperici pares portiones conteruntur, deinde uinum lene instillatur, et pastilli fiunt, qui singuli habeant P. #1108 #1109, hique singuli cotidie mane ieiuno dantur. Haec tria compositionum genera [id est, quae in malagmatibus, pastillis emplastrisque sunt] maximum praecipueque uarium usum praestant. Sed alia quoque utilia sunt, ut ea, quae feminis subiciuntur: PESSOS Graeci uocant. Eorum haec proprietas est: medicamenta composita molli lana excipiuntur, eaque lana naturalibus conditur. Ad sanguinem autem euocandum Cauneis duabus adicitur nitri P. #1108 S #1109; aut alii semen conteritur, adicitur murrae paululum, et unguento susino miscetur; aut cucumeris siluestris pars interior ex lacte muliebri diluitur. Ad uuluam molliendam oui uitellus et foenum Graecum et rosa et crocum temperantur. Aut elateri P. #1108 #1109; salis tantundem; uuae tminiae P. #1108 VI melle excipiuntur. Aut Boetho auctore croci, resinae terebenthinae, singulorum P. #1108 IIII; murrae P. #1108 #1109 #1109; rosae P. #1108 I; sebi uitulini P. #1108 I #1109; cerae P. #1108 II miscentur. Optuma autem aduersus inflammationes uuluae Numenii compositio est, quae habet: croci P. #1108 #1109 #1110; cerae P. #1108 I; buturi P. #1108 VIII; adipis anserini P. #1108 XII; uitellos coctos duos, rosae minus cyatho. Si uero infans intus decessit, quo facilius eiciatur, malcorium ex aqua terendum eoque utendum est. Si concidere uitio locorum mulier solet, cocleae cum testis suis comburendae conterendaeque, deinde his mel adiciendum est. Si non comprehendit, adeps leonina ex rosa mollienda est. Quaedam autem mixturae medicamentorum sunt, quibus ARIDIS neque coactis utimur, sic ut inspergamus, aut cum aliquo liquido mixta inlinamus. Quale est ad carnem supercrescentem exedendam, quod habet: squamae aeris, fuliginis turis, singulorum P. #1108 I; aeruginis P. #1108 II. Haec autem eadem cum melle purgant ulcera, cum cera inplent. Misy quoque et galla, si paribus portionibus misceantur, corpus consumunt; eaque uel arida inspergere licet uel excepta cadmia inlinre. Putrem uero carnem continet neque ultra serpere patitur et leniter exest mel uel cum lenticula uel cum marrubio uel cum oleae foliis ante ex uino decoctis. Item sertula Campana in mulso cocta, deinde contrita; aut calx cum cerato; aut amarae nuces cum alio, sic ut huius pars tertia sit, paulumque his croci adiciatur. Aut quod habet spumae argenti P. #1108 VI; cornu bubuli combusti P. #1108 XII; olei murtei et uini cyathos ternos.\n\t\t\t\t\t\t Aut quod ex his constat: floris Punici mali, atramenti sutorii, aloes, singulorum P. #1108 II; aluminis scissilis, turis, singulorum P. #1108 IIII; gallae P. #1108 VIII; aristolochiae P. #1108 X. Vehementius idem facit etiam adurendo auripigmentum cum chalcitide et aut nitro aut calce aut charta combusta: item sal cum aceto. Vel ea compositio, quae habet: chalcitidis, capitulorum Punici mali, aloes, singulorum P. #1108 II; aluminis scissilis, turis, singulorum P. #1108 IIII; gallae P. #1108 VIII; aristolochiae P. #1108 X; mellis quantum satis sit ad ea cogenda.\n\t\t\t\t\t\t Vel cantharid #1108 I; sulpuris P. #1108 I; lolii P. #1108 III; quibus adicitur picis liquidae quantum satis est ad iungendum. Vel chalcitis quoque cum resina et ruta mixta; aut cum eadem resina diphryges; aut uua tminia cum pice liquida. Idem uero possunt et faecs uini combustae et calcis et nitri pares portiones; uel aluminis scissilis P. #1108 #1109 #1109; turis, sandaracae, nitri, singulorum P. #1108 I; gallae P. #1108 \n\t\t\t\t\t\tVIII; aristolochiae P. #1108 X; mellis quantum satis sit. Est etiam Hrae compositio, quae habet murrae, chalcitidis,  \n\t\t\t\t\t\tsingulorum P. #1108 II; aloe, turis, aluminis scissilis, singulorum P. #1108 \n\t\t\t\t\t\tIIII; aristolochiae, gallae inmaturae, singulorum P. #1108 VIII; malicori contriti P. #1108 X. Est Iudaei, in qua sunt calcis partes duae; nitri quam ruberrumi pars tertia, quae urina inpuberis pueri coguntur, donec strigmenti crassitudo sit. Sed subinde is locus, cui id inlinitur, madefaciendus est. At Iollas chartae combustae, sandaracae, singulorum P. #1108 I; calcis P. #1108 II; auripigmenti tantundem miscebat. Si uero ex membrana, quae super cerebrum est, profluit sanguis, uitellus combustus et contritus inspergi debet: si alio loco sanguinis profluuium est, auripigmenti, squamae aeris, singulorum P. #1108 I; sandaracae P.  II; marmoris cocti P. #1108 IIII inspergi debet. Eadem cancro quoque obsistunt. Ad inducendam cicatricem: squamae aeris, turis fuliginis, singulorum P. #1108 II; calcis P.  IIII. Eadem increscentem quoque carnem coercent. Timaeus autem ad ignem sacrum, ad cancrum his utebatur: murrae P. #1108 II; turis, atramenti sutori, singulorum P. #1108 III; sandaracae, auripigmenti, squamae aeris, singulorum P. #1108 IIII; gallae P. #1108 \n\t\t\t\t\t\tVI; cerussae combustae P. #1108 VIII. Ea uel arida inspersa uel melle excepta idem praestant. Sternumenta uero uel albo ueratro uel struthio coiecto in nares excitantur, uel his mixtis: piperis, ueratri albi, singulorum P. #1108 #1109; castorei P. #1108 #1112; spumae nitri P. #1108 I; struthi P.  IIII. Gargarizationes autem aut leuandi causa fiunt aut reprimendi aut euocandi. Leuant lac, cremor uel tisanae uel furfurum: reprimit aqua, in qua uel lenticula uel rosa uel rubus uel Cotoneum malum uel palmulae decoctae sunt. Euocant sinapi, piper. ANTIDOTA raro sed praecipue interdum necessaria sunt, quia grauissimis casibus opitulantur. Ea recte quidem dantur conlisis corporibus, uel per ictus, uel ubi ex alto deciderunt, uel in uiscerum, laterum, faucium, interiorumque partium doloribus. Maxime autem desideranda sunt aduersus uenena, uel per morsus uel per cibos aut potiones nostris corporibus inserta. Unum est, quod habet lacrimae papaueris P. #1108 #1109; acori, malobathri P. #1108 V; iridis Illyricae, cummi, singulorum P. #1108 II; anesi P. #1108 \n\t\t\t\t\t\tIII; nardi Gallici, foliorum rosae aridorum, cardamomi, singulorum P. #1108 IIII; petroselini P.  IIII #1109 (uel folii P.  V); casiae nigrae, silis, bdelli, balsami seminis, piperis albi, singulorum P.  V #1109; styracis P.  V #1109; murrae, opopanacis, nardi Syri, turis masculi, hypocistidis suci, singulorum P. #1108 VI; castorei  #1108 VI; costi, piperis albi, galbani, resinae terebenthinae, croci, floris iunci rotundi, singulorum P.  VI #1109 #1110; dulcis radicis P.  VIII #1109 #1110; quae uel melle uel passo excipiuntur. Alterum, quod Zopyrus regi Ptolemaeo dicitur composuisse atque ambrosian nominasse, ex his constat: costi, turis masculi, singulorum P.  #1109 #1109; piperis albi P.  #1109 #1110; floris iunci rotundi P.  II; cinnamomi P.  III; casiae nigrae P.  IIII; croci Cilici P.  IIII #1109 #1110; murrae, quam stacten nominat, P.  V; nardi Indici P.  V #1109 #1110. Quae singula contrita melle cocto excipiuntur; deinde ubi utendum est, id quod Aegyptiae fabae magnitudinem impleat, in potione uini diluitur. Nobilissimum autem est Mithridatis, quod cottidie sumendo rex ille dicitur aduersus uenenorum pericula tutum corpus suum reddidisse. In quo haec sunt: costi P.  #1109 #1109 #1110; acori P.  V; hyperici, cummi,  \n\t\t\t\t\t\tsagapeni, acaciae suci, iridis Illyricae, cardamomi, singulorum P.  II; anesi P.  III; nardi Gallici, gentianae radicis, aridorum rosae foliorum, singulorum P.  IIII; papaueris lacrimae, petroselini, singulorum P.  IIII #1109 #1110; casiae, silis, lolii, piperis longi, singulorum P. #1108 V #1109; styracis P.  V #1109 #1110;\n\t\t\t\t\t\t castorei, turis, hypocistidis suci, murrae, opopanacis, singulorum P.  VI; malobathri folii  #1108 VI; floris iunci rotundi, resinae terebenthinae, galbani, dauci Cretici seminis, singulorum P.  \n\t\t\t\t\t\tVI #1109; nardi, opobalsami, singulorum P.  VI #1109 #1110; thaspis P. #1108 VI #1109 #1110; radicis Ponticae P.  VII; croci, zingiberis, cinnamomi, singulorum P. #1108 VII #1109 #1110. Haec contrita melle excipiuntur, et aduersus uenenum, quod magnitudinem nucis Graecae impleat, ex uino datur. In ceteris autem adfectibus corporis pro modo eorum uel quod Aegyptiae fabae uel quod erui magnitudinem impleat, satis est. Acopa quoque utilia neruis sunt. Quale est, quod habet floris iunci rotundi P.  II #1109 #1109; costi, iunci quadrati, lauri bacarum, Hammoniaci, cardamomi, singulorum P.  IIII #1109 #1110; murrae, aeris combusti, singulorum P.  VII; iridis Illyricae, cerae, singulorum P.  XIIII; Alexandrini calami, iunci rotundi, aspalthi, xylobalsami, singulorum P. #1108 XXVIII; sebi P.  I; unguenti irini cyathum. Alterum, quod euodes uocant, hoc modo fit: cerae P. #1109 #1110; olei tantundem; resinae terebenthinae ad nucis iuglandis magnitudinem simul incocuntur; deinde  in mortario teruntur, instillaturque subinde quam optumi mellis acetabulum, tum irini unguenti et rosae terni cyathi. Enchrista autem Graeci uocant liquida, quae inlinuntur. Quale est, quod fit ad ulcera purganda et inplenda, maxime inter neruos, \n\t\t\t\t\t\t\n\t\t\t\t\t\tparibus portionibus inter se mixtis: buturi, medullae  sebi uitulini, adipis anserinae, cerae, mellis, resinae terebenthinae, rosae, olei cicini. Quae separatim omnia liquantur, deinde liquida miscentur, et tum simul teruntur. Et hoc quidem magis purgat: magis uero emollit, si pro rosa cyprus infunditur. ad sacrum ignem: spumae argenti P. #1108 VI; corn bubuli combusti P. #1108 XII conteruntur, adiciturque inuicem uinum et id quod specialiter sil uocatur, et murteum, donec utriusque terni cyathi coiciantur. CATAPOTIA quoque multa sunt, uariisque de causis fiunt. Anodyna uocant, quae somno dolorem leuant; quibus uti, nisi nimia necessitas urget, alienum est: sunt enim ex uehementibus medicamentis et stomacho alienis. Potest tamen etiam ad concoquendum, quod habet papaueris lacrimae, galbani, singulorum P. #1108 I; murrae, castorei, piperis, singulorum P. #1108 II. Ex quibus, quod erui magnitudinem habet, satis est deuorasse. Alterum stomacho peius, ad somnum ualentius, ex his fit: mandragorae P. #1108 #1109 #1110; apii seminis, item hyoscyami seminis, singulorum P. #1108 IIII; quae ex uino teruntur. Vnum autem eiusdem magnitudinis, quae supra posita est, abunde est sumpsisse. Siue autem capitis dolores siue ulcera siue lippitudo siue dentes * * siue spiritus difficultas siue intestinorum tormenta siue inflammatio uuluae est, siue coxa siue iecur aut lienis aut latus torquet, siue uitio locorum aliqua prolabitur et ommutescit, occurrit dolori per quietem eiusmodi catapotium:\n\t\t\t\t\t\t silis, acori, rutae siluestris seminis, singulorum P. #1108 I; castorei, cinnamomi,  #1108 II; papaueris lacrimae, panacis radicis, mandragorae, malorum aridorum, iunci rotundi floris, singulorum P. #1108 II #1109 #1110; piperis grana LVI. Haec per se contrita, rursus instillato subinde passo, simul omnia teruntur, donec crassitudo sordium fiat. Ex eo paululum aut deuoratur, aut aqua diluitur et potui datur. Quin etiam siluestris papaueris, cum iam ad excipiendam lacrimam maturum est, manipellus qui manu conprehendi potest, in uas demittitur, et superinfunditur aqua, quae id contegat, atque ita coquitur. Vbi iam bene manipellus is coctus est ibidem * * * expressus proicitur; et cum eo umore passi pa mensura miscetur, inferuetque, donec crassitudinem sordium habeat.\n\t\t\t\t\t\t Cum infrixit, catapotia ex eo fiunt ad nostrae fabae magnitudinem, habentque usum multiplicem. Nam et somnum faciunt uel per se adsumpta uel ex aqua data, et aurium dolores leuant, adiectis exiguo modo rutae suci ac passi, et tormina supprimunt ex uino liquata, et inflammationem uuluae coercent mixta cerato ex rosa facto, cum paulum his croci quoque accessit; et ex aqua fronti inducta pituitam in oculos decurrentem tenent. Item si uulua dolens somnum prohibet, croci P. #1108 #1109 #1109; anesi, murrae, singulorum P. #1108 I; papaueris lacrimae P. #1108 III; cicutae seminis P. #1108 VIII miscentur excipiunturque uino uetere, et quod lupini magnitudinem habet in tribus cyathis aquae diluitur. Id tamen in febre periculose datur. Ad iecur sanandum nitri P. #1108 #1109 #1110; croci, murrae, nardi Gallici, singulorum P. #1108 I melle excipiuntur, daturque quod Aegyptiae fabae magnitudinem habeat. Ad lateris dolores finiendos piperis, aristolochiae, nardi, murrae pares portiones. Ad thoracis nardi P. #1108 I; turis, casiae, singulorum P. #1108 III; murrae, cinnamomi, singulorum P. #1108 VI; croci P. #1108 VIII; resinae terebenthinae P.  #1109 #1110; mellis heminae tres. Ad tussim Athenionis: murrae, piperis, singulorum P. #1108 #1109; castorei, papaueris lacrimae, singulorum P. #1108 I. Quae separatim \n\t\t\t\t\t\t\n\t\t\t\t\t\tcontusa postea iunguntur, et ad magnitudinem fabae nostrae bina catapotia mane, bina noctu dormituro dantur. Si tussis somnum prohibet, ad utrumque Heraclidis Tarentini: croci P. #1108 #1109; murrae, piperis longi, costi, galbani, singulorum P. #1108 #1109 #1110; cinnamomi, castorei, papaueris lacrimae, singulorum P. #1108 I. Quod si purganda ulcera in faucibus tussientibus sunt, panacis, murrae, resinae terebenthinae, singulorum P. uncia; galbani P. #1108 #1109; hysopi P. #1108 #1109 #1110 conterenda sunt, hisque hemina mellis adicienda, et quod digito excipi potest, deuorandum est. Colice uero Cassi ex his constat: croci, anesi, castorei, singulorum P. #1108 III; petroselini P. #1108 IIII; piperis et longi et rotundi,  P. #1108 V; papaueris lacrimae, iunci rotundi, murrae, nardi, singulorum P. #1108 VI; quae melle excipiuntur. Id autem et deuorari potest et ex aqua calida sumi. Infantem uero mortuum aut secundas expellit aquae potio, cui salis Hammoniaci P. #1108 I, aut cui dictamni Cretici  #1108 I adiectum est. Ex partu laboranti erysimum ex uino tepido ieiunae dari debet. Vocem adiuuat turis P. #1108 I in duobus cyathis uini datum. Aduersus urinae difficultatem piperis longi, castorei, murrae, galbani, papaueris lacrimae, croci, costi unciae singulae; styracis, resinae terebenthinae pondo sextantes, melabsinthi cyathus. Ex quibus ad magnitudinem fabae Aegyptiae et mane et cenato dari debet. Arteriace uero hoc modo fit: casiae, iridis, cinnamomi, nardi, murrae, turis, singulorum P. #1108 I; croci P. #1108 I #1109 #1110; piperis grana XXX ex passi tribus sextariis decocuntur, donec mellis crassitudo his fiat. Aut croci, murrae, turis, singulorum P. #1108 I coiciuntur in passi \n\t\t\t\t\t\t\n\t\t\t\t\t\teundem modum, eodemque modo decocuntur. Aut eiusdem passi heminae tres usque eo coquuntur, donec extracta inde gutta indurescat; eo adicitur tritae casiae P. #1108 I. Cum facultates medicamentorum proposuerim, genera, in quibus noxa corpori est, proponam. Ea quinque sunt: cum quid extrinsecus laesit, ut in uulneribus; cum quid intra se ipsum corruptum est, ut in cancro; cum quid innatum est, ut in uesica calculus; cum quid increuit, ut uena, quae intumescens in uaricem conuertitur; cum quid deest, ut cum curta pars aliqua est.\n\t\t\t\t\t\t Ex his alia sunt, in quibus plus medicamenta, alia, in quibus plus manus proficit. Ego dilatis iis, quae praecipue scalpellum et manum postulant, nunc de is dicam, quae maxime medicamentis egent. Diuidam autem hanc quoque curandi partem sicut priorem et ante dicam  quae in QVAMLIBET PARTEM corporis incidunt, tum de is, quae certas partes infestant. Incipiam a uulneribus. In his autem ante omnia scire medicus debet, quae insanabilia sint, quae difficilem curationem habeant, quae promptiorem. Est enim prudentis hominis primum eum, qui seruari non potest, non adtingere, nec subire speciem * * * eius, ut occisi, quem sors ipsius interemit; deinde ubi grauis metus sine certa tamen desperatione est, indicare necessariis periclitantis in difficili spem esse, ne, si uicta ars malo fuerit, uel ignorasse uel fefellisse uideatur.\n\t\t\t\t\t\t Sed ut haec prudenti uiro conueniunt, sic rursus histrionis est paruam rem adtollere, quo plus praestitisse uideatur. Obligarique aecum est confessione promptae rei, quo curiosius etiam circumspiciat, ne, quod per se exiguum est, maius curantis neglegentia fiat. Seruari non potest, cui basis cerebri, cui cor, cui stomachus, cui iocineris portae, cui in spina medulla percussa est, cuique aut pulmo  \n\t\t\t\t\t\tmedius aut ieiunum aut tenuius intestinum aut uentriculus aut renes uulnerati sunt; cuiue circa fauces grandes uenae uel arteriae praecisae sunt. Vix autem ad sanitatem perueniunt, quibus ulla parte aut pulmo aut iocineris crassum aut membrana, quae continet cerebrum, aut lienis aut uulua aut uesica aut ullum intestinum aut saeptum transuersum uulneratum est. Ii quoque in praecipiti sunt, in quibus usque ad grandes intusque conditas uenas in alis uel poplitibus mucro desedit. Periculosa etiam uulnera sunt, ubicumque uenae maiores sunt, quoniam exhaurire hominem profusione sanguinis possunt.\n\t\t\t\t\t\t Idque euenit non in alis tantum atque poplitibus, sed etiam in is uenis, quae ad anum testiculosque perueniunt. Praeter haec malum uulnus est, quodcumque in alis uel feminibus uel inanibus locis uel in articulis uel inter digitos est; item quodcumque musculum aut neruum aut arteriam aut membranam aut os aut cartilaginem laesit. Tutissimum omnium, quod in carne est. Et haec quidem loco uel peiora uel mitiora sunt. Modo uero periculum facit, quodcumque magnum est. Aliquid etiam in uulneris genere figuraque est. Nam peius est, quod etiam conlisum quam quod tantum discissum est, adeo ut acuto quoque quam retunso telo uulnerari commodius sit. Peius etiam uulnus est, ex quo aliquid excisum est, exue quo caro alia parte abscisa alia dependet. Pessimaque plaga curua est: tutissima quae lineae modo recta est; quo deinde propius huic illiue figurae uulnus est, eo uel deterius uel tolerabilius est. Quin etiam confert aliquid et aetas et corpus et uitae propositum et anni tempus; quia facilius sanescit puer uel adulescens quam senior, ualens quam infirmus; neque nimis tenuis neque nimis plenus, quam si alterum ex his est; integri habitus quam corrupti, exercitatus quam iners, sobrius et temperans quam uino uenerique deditus. Oportunissimumque curationi tempus uernum est, aut certe neque \n\t\t\t\t\t\t\n\t\t\t\t\t\tferuens neque frigidum, siquidem uulnera et nimius calor et nimium frigus infestant, maxime tamen horum uarietas; ideoque perniciosissimus autumnus est. Sed pleraque ex uulneribus oculis subiecta sunt; quorundam ipsae sedes indices sunt, quas alio loco demonstrauimus, cum positus interiorum partium ostendimus. Verum tamen quia quaedam uicina sunt, interestque uulnus in summa parte sit an penitus penetrauerit, necessarium est notas subicere, per quas, quid intus actum sit, scire possimus, et ex quibus uel spes uel desperatio oriatur. Igitur corde percusso sanguis multus fertur, uenae languescunt, color pallidissimus, sudores frigidi malique odoris tamquam inrorato corpore oriuntur, extremisque partibus frigidis matura mors sequitur. Pulmone uero icto spirandi difficultas est; sanguis ex ore spumans, ex plaga ruber; simulque etiam spiritus cum sono fertur; in uulnus inclinari iuuat; quidam sine ratione consurgunt. Multi si in ipsum uulnus inclinati sunt, loquntur, si in aliam partem, obmutescunt. Iocineris autem uulnerati notae sunt multus sub dextra parte praecordiorum profusus sanguis; ad spinam reducta praecordia; in uentrem cubandi dulcedo; punctiones doloresque usque ad iugulum iunctumque ei latu scapularum os intenti; quibus nonnumquam etiam bilis uomitus accedit. Renibus uero percussis dolor ad inguina testiculosque descendit; difficulter urina redditur, eaque aut haec cruenta aut cruor fertur. At liene icto sanguis niger a sinistra parte prorumpit; praecordia cum uentriculo ab eadem parte indurescunt; sitis ingens oritur; dolor ad iugulum sicut iocinere uulnerato uenit. At cum uulua percussa est, dolor inguinibus et coxis et feminibus est; sanguinis pars per uulnus, pars per naturale descendit; uomitus bilis insequitur. Quaedam obmutescunt, quaedam mente labuntur, quaedam sui conpotes neruorum oculorumque dolore urgeri se confitentur, morientesque eadem, quae corde uulnerato, patiuntur. Sin cerebrum membranaue eius uulnus accepit, sanguis per nares, quibusdam etiam per aures exit; fereque bilis uomitus insequitur. Quorundam sensus optunduntur, appellatique ignorant; quorundam trux uultus est; quorundam oculi quasi resoluti huc atque illuc mouentur; fereque tertio uel quinto die delirium accedit; multorum etiam nerui distenduntur. Ante mortem autem plerique fascias, quibus caput deligatum est, lacerant ac nudum uulnus frigori obiciunt. Vbi stomachus autem percussus est, singultus et bilis uomitus insequitur; si quid cibi uel potionis adsumptum est, ea redditur cito. Venarum motus elanguescunt, sudores tenues oriuntur, per quos extremae partes frigescunt. Communes uero ieiuni intestini et uentriculi uulnerati notae sunt: nam cibus et potio per uulnus exeunt; praecordia indurescunt; nonnumquam bilis per os redditur. Intestino tantum sedes inferior est. Cetera intestina icta uel stercus uel odorem eius exhibent. Medulla uero, quae in spina est, discussa nerui resoluuntur aut distenduntur; sensus intercidit; interposito tempore aliquo sine uoluntate inferiores partes uel semen uel urinam uel etiam stercus excernunt. At si saeptum transuersum percussum est, praecordia susum contrahuntur; spina dolet; spiritus rarus est; sanguis spumans fertur. Vesica uero uulnerata dolent inguina: quod super pubem est, intenditur; pro urina sanguis, at ex ipso uulnere urina descendit. Stomachus adficitur: itaque aut bilem uomunt, aut singultiunt; frigus et ex eo mors sequitur. His cognitis etiamnum quaedam alia noscenda ad omnia uulnera ulceraque, de quibus dicturi sumus, pertinentia. Ex his autem exit sanguis, sanies, pus. Sanguis omnibus notus est: sanies est tenuior hoc, uarie crassa et glutinosa et colorata. Pus crassissimum albidissimumque, glutinosius et sanguine et sanie. Exit autem sanguis ex uulnere recenti aut iam sanescente, sanies [est] inter utrumque tempus,  ex ulcere iam ad sanitatem spectante.\n\t\t\t\t\t\t Rursus et sanies et pus quasdam species Graecis nominibus distinctas habent. Est enim \n\t\t\t\t\t\t\n\t\t\t\t\t\tquaedam sanies, quae uel hidros uel melitera nominatur; est pus, quod elaeodes appellatur. Hidros tenuis, subalbidus ex malo ulcere exit, maximeque ubi neruo laeso inflammatio secuta est. Melitera crassior et glutinosior, subalbida, mellique albo subsimilis.\n\t\t\t\t\t\t Fertur haec quoque ex malis ulceribus, ubi nerui circa articulos laesi sunt, et inter haec loca maxime ex genibus. Elaeodes tenue, subalbidum, quasi unctum, colore atque pinguitudine oleo albo non dissimile; apparet in magnis ulceribus sanescentibus. Malus autem est sanguis nimium aut tenuis aut crassus, colore uel liuidus uel niger, aut pituita mixtus aut uarius: optimus calidus, ruber, modice crassus, non glutinosus.\n\t\t\t\t\t\t Itaque protinus eius uulneris expedita magis curatio est, ex quo sanguis bonus fluxit. Itemque postea spes in is maior est, ex quibus melioris generis quaeque proueniunt. Sanies igitur mala est multa, nimis tenuis, liuida aut pallida aut nigra aut glutinosa aut mali odoris, aut quae ipsum ulcus et iunctam ei cutem erodit: melior est non multa, modice crassa, subrubicunda aut subalbida.\n\t\t\t\t\t\t Hidros autem peior est multus, crassus, subliuidus aut subpallidus, glutinosus, ater, calidus, mali odoris: tolerabilior est subalbidus, qui cetera omnia contraria prioribus habet. Melitera autem mala est multa et percrassa: melior, quae tenuior et minus copiosa est. Pus inter haec optimum est; sed id quoque peius est multum, tenue, dilutum, magisque si ab initio tale est; itemque si colore sero simile, si pallidum, si liuidum, si faeculentum est; praeter haec, si male olet, nisi tamen locus hunc odorem excitat.\n\t\t\t\t\t\t Melius est, quo minus est, quo crassius, quo albidius; itemque si leue est, si nihil olet, si aequale est: modo tamen conuenire et magnitudini uulneris et tempori debet. Nam plus ex maiore, plus nondum solutis inflammationibus naturaliter fertur. Elaeodes quoque peius est multum, et parum pingue: quo minus eius, quoque id ipsum pinguius, eo melius est. Quibus exploratis, ubi aliquis ictus est qui seruari potest, protinus prospicienda duo sunt: ne sanguinis profusio neue inflammatio interemat. Si profusionem timemus, quod ex sede uulneris et ex magnitudine eius et ex impetu ruentis sanguinis intellegi potest, siccis  \n\t\t\t\t\t\tlinmentis uulnus inplendum est, supraque imponenda spongia ex aqua frigida expressa ac manu super conprimenda.\n\t\t\t\t\t\t Si parum sic sanguis conquiescit, saepius linamenta mutanda sunt, et si sicca parum ualent, aceto madefacienda sunt. Id uehemens ad sanguinem subprimendum est; ideoque quidam id uolneri infundunt. Sed alius rusus metus subest, ne nimis ualenter ibi retenta materia magnam inflammationem postea moueat. Quae res efficit, ut neque rodentibus medicamentis neque adurentibus et ob id ipsum inducentibus crustam sit utendum, quamuis pleraque ex his sanguinem supprimunt; sed, si semel ad ea decurritur, is potius, quae mitius idem efficiunt.\n\t\t\t\t\t\t Quod si illa quoque profluuio uincuntur, uenae quae sanguinem fundunt adprehendendae, circaque id quod ictum est duobus locis deligandae intercidendaeque sunt, ut et in se ipsae coeat, et nihilo minus ora praeclusa habeant. Vbi ne id quidem res patitur, possunt ferro candenti aduri. Sed etiam satis multo sanguine effuso ex eo loco, quo neque neruus neque musculus est, ut puta in fronte uel superiore capitis parte, commodissimum tamen est cucurbitulam admouere a diuersa parte, ut illuc sanguinis cursus reuocetur. Et aduersus profusionem quidem in his auxilium est: aduersus inflammationem autem in ipso sanguinis cursu. Ea timeri potest, ubi laesum est uel os uel neruus uel cartilago uel musculus, aut ubi parum sanguinis pro modo uulneris fluxit. Ergo quotiens quid tale erit, sanguinem mature subprimere non oportebit, sed pati fluere, dum tutum erit; adeo ut, si parum fluxisse uidebitur, mitti quoque ex brachio debeat; utique si corpus iuuenile et robustum et exercitatum est, multoque magis si id uulnus ebrietas praecessit. Quod si musculus laesus uidebitur, praecidendus erit: nam percussus mortiferus est, praecisus sanitatem recipit. Sanguine autem uel subpresso, si nimius erumpit, uel exhausto, si per se parum fluxit, longe optimum est uulnus glutinari. Potest autem id, quod uel in cute uel etiam in carne est, si nihil ei praeterea mali accedit. Potest caro alia parte dependens, alia inhaerens,  \n\t\t\t\t\t\tsi tamen etiamnum integra est et coniunctione corporis fouetur. In is uero, quae glutinantur, duplex curatio est. Nam si plaga in molli parte est, sui debet, maximeque si discissa auris ima est uel imus nasus uel frons uel bucca uel palpebra uel labrum uel circa guttur cutis uel uenter.\n\t\t\t\t\t\t Si uero in carne uulnus est hiatque neque in unum orae facile adtrahuntur, sutura quidem aliena est: inponendae uero fibulae sunt (ancteras Graeci nominant), quae oras, paululum tamen, contrahunt, quo minus lata postea cicatrix sit. Ex his autem colligi potest, id quoque, quod alia parte dependens alia inhaerebit, si alienatum adhuc non est, suturam an fibulam postulet. Ex quibus neutra ante debet imponi, quam intus uolnus purgatum est, ne quid ibi concreti sanguinis relinquatur.\n\t\t\t\t\t\t Id enim et in pus uertitur, et inflammationem mouet, et glutinari uolnus prohibet. Ne linmentum quidem, quod subprimendi sanguinis causa inditum est, ibi relinquendum est: nam id quoque inflammat. Conprehendi uero sutura uel fibula non cutem tantum sed etiam aliquid ex carne, ubi suberit haec, oportebit, quo ualentius haereat neque cutem abrumpat. Vtraque optima est ex acia molli non nimis torta, quo mitius corpori insidat, utraque neque nimis rara neque nimis crebra inicienda est.\n\t\t\t\t\t\t Si nimis rara est, non continet; si nimis crebra est, uehementer adficit, quia quo saepius acus corpus transuit quoque plura loca iniectum uinculum mordet, eo maiores inflammationes oriuntur magisque aestate. Neutra etiam uim ullam desiderat, sed eatenus utilis est, qua cutis ducentem quasi sua sponte subsequitur. Fere tamen fibulae latius uulnus esse patiuntur, sutura oras iungit, quae ne ipsae quidem inter se contingere ex toto debent, ut, si quid intus umoris concreuerit, sit qua emanet.\n\t\t\t\t\t\t Si quod uulnus neutrum horum recipit, id tamen purgari debet. Deinde omni uulneri primo inponenda est spongia ex aceto expressa: si sustinere aliquis aceti uim non potest, uino utendum est. Leuis plaga iuuatur  \n\t\t\t\t\t\tetiam, si ex aqua frigida expressa spongia inponitur. Sed ea quocumque modo inposita est, dum madet, prodest; itaque ut inarescat, non est committendum.\n\t\t\t\t\t\t Licetque sine peregrinis et conquisitis et compositis medicamentis uulnus curare. Sed si quis huic parum confidit, imponere medicamentum debet, quod sine sebo compositum sit ex is, quae cruentis uulneribus apta esse proposui: maximeque, si caro est, barbarum; si nerui uel cartilago uel aliquid ex eminentibus, quales aures uel labra sunt, Polyi sragidem: Alexandrinum quoque uiride neruis idoneum est; eminentibusque partibus ea, quam Graeci rhaptusam uocant.\n\t\t\t\t\t\t Solet etiam colliso corpore exigua parte findi cutis. Quod ubi incidit, non alienum est scalpello latius aperire, nisi musculi neruique iuxta sunt; quos incidi non expedit. Vbi satis dductum est, medicamentum imponendum est. At si id, quod collisum est, quamuis parum dductum est, latius tamen aperiri propter neruos aut musculos non licet, adhibenda sunt ea, quae umorem leniter extrahant, praecipueque ex his id, quod rhypodes uocari proposui.\n\t\t\t\t\t\t Non alienum est etiam, ubicumque uulnus graue est, imposito quo id iuuetur, insuper circumdare lanam sucidam ex aceto et oleo; uel cataplasma, si mollis is locus est, quod leniter reprimat; si neruosus aut musculosus, quod emolliat. Fascia uero ad uulnus deligandum lintea aptissima est eaque lata esse debet, ut semel iniecta non uulnus tantum sed paululum utrimque etiam oras eius conprehendat. Si ab altera parte caro magis recessit, ab ea melius adtrahitur; si aeque ab utraque, transuersa conprehendere oras debet; aut si id uulneris ratio non patitur, media primum inicienda est, ut tum in utramque partem ducatur.\n\t\t\t\t\t\t Sic autem deliganda est, ut et contineat neque adstringat. Quod non continetur, elabitur: quod nimis adstrictum est, cancro periclitabitur. Hieme saepius fascia circumire debet, aestate quotiens necesse est; tum extrema pars eius inferioribus acu adsuenda est: nam nodus ulcus laedit, nisi tamen longe est. Illo neminem decipi decet, ut propriam uiscerum curationem requirat: de quibus supra posui. Nam plaga ipsa curanda extrinsecus uel sutura uel alio medicinae genere est: in uisceribus nihil mouendum est, nisi ut, si quid ex iocinere aut liene aut pulmone dumtaxat extremo dependet, praecidatur. Alioqui uolnus interius ea uictus ratio eaque medicamenta sanabunt, quae cuique uisceri conuenire superiore libro posui. His ita primo die ordinatis, homo lecto conlocandus est; isque, si graue uulnus est, abstinere, quantum uires patiuntur, ante inflammationem cibo debet: bibere, donec sitim finiat, aquam calidam; uel, si aestas est ac neque febris neque dolor est, etiam frigidam.\n\t\t\t\t\t\t Adeo tamen nihil perpetuum est, sed semper pro ui corporis aestimandum, ut inbecillitas etiam cibum protinus facere necessarium possit, tenuem scilicet  exiguum, qui tantum sustineat; multique etiam ex profluuio sanguinis intermorientes ante ullam curationem uino reficiendi sunt, quod alioqui inimicissimum uulneri est. Nimis uero intumescere uulnus periculosum; nihil intumescere periculosissimum est: illud indicium est magnae inflammationis, hoc emortui corporis. Protinusque, si mens homini consistit, si nulla febris accessit, scire licet mature uulnus sanum fore. Ac ne febris quidem terrere debet, si in magno uulnere, dum inflammatio est, permanet. Illa perniciosa est, quae uel leui uulneri superuenit, uel ultra tempus inflammationis durat, uel delirium mouet; uel, si neruorum rigor aut distentio, quae ex uulnere orta est, eam non finit.\n\t\t\t\t\t\t Vomitus quoque bilis non uoluntarius, uel protinus ut percussus est aliquis, uel dum inflammatio manet, malum signum est in is dumtaxat, quorum uel nerui, uel etiam neruosi loci uulnerati sunt. Sponte tamen uomere non alienum est, praecipue is, quibus in consuetudine fuit: sed neque protinus post cibum, neque iam inflammatione orta, neque cum in superioribus partibus plaga est. Biduo sic uulnere habito, tertio die id aperiundum, tergendaque sanies ex aqua frigida est, eademque rursus inicienda. Quinto iam die, quanta inflammatio futura est, se ostendit. Quo die rursus detecto uulnere considerandus color est. Qui si liuidus aut pallidus aut uarius aut niger est, scire licet malum uulnus esse; idque quandocumque animaduersum est, terrere nos potest. Album aut rubicundum esse ulcus commodissimum est: item cutis dura, crassa, dolens periculum ostendit.\n\t\t\t\t\t\t Bona signa sunt, ubi haec sine dolore tenuis et mollis est. Sed si glutinatur uulnus aut leuiter intumuit, eadem sunt inponenda, quae primo fuerunt: si grauis inflammatio est neque glutinandi spes est, ea, quae pus moueant. Iamque aquae quoque calidae necessarius usus est,  et materiam digerat et duritiam emolliat et pus citet. Ea sic temperanda est, ut manu contingenti iucunda sit, usque adeo adhibenda, donec aliquid ex tumore minuisse coloremque ulceri magis naturalem reddidisse uideatur.\n\t\t\t\t\t\t Post id fomentum, si lat \n\t\t\t\t\t\tplaga non patet, inponi protinus emplastrum debet, : et si latius hiat, idem illud emplastrum liquari ex irino unguento oportet eoque inlita liamenta disponi per plagam; deinde emplastrum supra dari, et super id sucidam lanam. Minusque etiam quam primo fasciae adstringendae sunt. Proprie quaedam in articulis uisenda sunt, in quibus, si praecisi nerui sunt, qui continebant, debilitas eius partis sequitur. Si id dubium est, et ex acuto telo plaga est, ea transuersa commodior est; si retuso et graui, nullum in figura discrimen est. Sed uidendum est, pus supra articulum an infra nascatur. Si sub eo nascitur albumque et crassum diu fertur, neruum praecisum credibile est, magisque quo maiores dolores inflammationesque et quo maturius excitatae sunt.\n\t\t\t\t\t\t Quamuis autem non abscisus neruus est, tamen si circa tumor durus diu permanet, necesse est et diuturnum ulcus esse et sano quoque eo \n\t\t\t\t\t\t\n\t\t\t\t\t\ttumorem permanere; futurumque est ut tarde membrum id uel extendatur uel contrahatur. Maior tamen in extendendo mora est, ubi recuruato curatio adhibita est, quam in recuruando eo, quod rectum continuerimus. Conlocari quoque membrum quod ictum est ratione certa debet.\n\t\t\t\t\t\t Si glutinandum est, ut superius sit: si in inflammationibus est, ut in neutram partem inclinatum sit: si iam pus profluit, ut deuexum sit. Optimum etiam medicamentum quies est: moueri, ambulare nisi sanis alienum est. Minus tamen is periculosum, qui in capite uel brachiis quam qui in inferioribus partibus uulnerati sunt. Minimeque ambulatio conuenit femine aut crure aut pede laborante.\n\t\t\t\t\t\t Locus, in quo cubabit, tepidus esse debebit. Balneum quoque, dum parum uulnus purum est, inter res infestissimas est: nam id et umidum et sordidum reddit, ex quibus ad cancrum transitus esse consueuit. Leuis frictio recte adhibetur, sed is partibus, quae longius absunt a uulnere. Inflammatione finita uulnus purgandum est. Et id optime faciunt tincta in melle liamenta, supraque idem emplastrum uel enneapharmacum dandum est. Tum demum uero purum ulcus est, cum rubet, ac nimium neque siccum neque umidum est. At quodcumque sensu caret, quod non naturaliter senit, quod nimium aut aridum aut umidum est, quod aut albidum aut pallidum aut liuidum aut nigrum est, id purum non est. Purgato, sequitur ut impleatur; iamque calida aqua eatenus necessaria est, ut sanies remoueatur. Lanae sucidae superuacuus usus est: lota melius circumdatur. Ad implendum autem uulnus proficiunt quidem etiam medicamenta aliqua: itaque ea adhiberi non alienum est, ut buturum cum rosa et exigua mellis parte; aut cum eadem rosa tetrapharmacum; aut ex rosa liamenta.\n\t\t\t\t\t\t Plus tamen proficit balneum rarum, cibi boni suci, uitatis omnibus acribus, sed iam pleniores: nam et auis et uenatio et suilla elixa dari potest. Vinum omnibus, dum febris, inflammatio inest, alienum est: itemque usque cicatricem, si nerui musculiue uulnerati sunt; etiam, si alte caro. At si plaga in summa cute generis tutioris est, potest non peruetus, modice tamen  \n\t\t\t\t\t\tdatum, ad implendum quoque proficere.\n\t\t\t\t\t\t Si quid molliendum est, quod in neruosis locis musculosisque necessarium est, cerato quoque super uulnus utendum est. At si caro supercreuit, modice reprimit siccum linmentum, uehementius squama aeris. Si plus est, quod tolli opus est, adhibenda sunt etiamnum uehementiora, quae corpus exedunt. Cicatricem post omnia haec commode inducit Lycium ex passo aut lacte dilutum, uel etiam per se impositum siccum linmentum. Hic ordo felicis curationis est. Sed quaedam tamen periculosa incidere consuerunt: interdum enim uetustas ulcus occupat, induciturque ei callus, et circum orae crassae liuent; post quae quicquid medicamentorum ingeritur, parum proficit; quod fere neglegenter dum uel ex nimia inflammatione, uel ob aestus inmodicos, uel ob nimia frigora, uel quia nimis uulnus adstrictum est, uel quia corpus aut senile aut mali habitus est, cancer occupat.\n\t\t\t\t\t\t Id genus a Graecis diductum in species est, nostris uocabulis non est. Omnis autem cancer non solum id corrumpit, quod occupauit, sed etiam serpit; deinde aliis aliisque signis discernitur. Nam modo super inflammationem rubor ulcus ambit, isque cum dolore procedit (erysipelas Graeci nominant); modo ulcus nigrum est, quia caro eius corrupta est, idque uehementius etiam putescendo intenditur ubi uulnus umidum est et ex nigro ulcere umor pallidus fertur malique odoris [est] \n\t\t\t\t\t\tcarunculaeque corruptae:\n\t\t\t\t\t\t interdum etiam nerui ac membranae resoluuntur, specillumque demissum descendit aut in latus aut deorsum, eoque uitio nonnumquam os quoque adficitur; modo oritur ea, quam Graeci gangrenam appellant. Priora in qualibet parte corporis fiunt: hoc in prominentibus membris, id est, inter ungues et alas uel inguina, fereque in senibus uel in is, quorum corpus mali habitus est. Caro in ulcere uel nigra uel liuida est, sed sicca et arida; proxumaque cutis plerumque subnigris pustulis impletur; deinde ei proxima uel pallida uel liuida, fereque rugosa, sine sensu est; ulterior \n\t\t\t\t\t\t inflammatione est. Omniaque ea simul serpunt; ulcus in locum pusulosum, pusulae in eum, qui pallet aut liuet, pallor aut liuor in id, quod inflammatum  \n\t\t\t\t\t\test, inflammatio in id, quod integrum est, transit.\n\t\t\t\t\t\t Inter haec deinde febris acuta oritur ingensque sitis: quibusdam etiam delirium: alii, quamuis mentis suae compotes sunt, balbutiendo tamen uix sensus suos explicant; incipit adfici stomachus; fit foedi spiritus ipse odoris. Atque initium quidem eius mali recipit curationem; ubi uero penitus insedit, insanabile est; plurimique sub frigido sudore moriuntur. Ac pericula quidem uulnerum haec sunt. Vetus autem ulcus scalpello concidendum est, excidendaeque eius orae, et, quicquid super eas liuet, aeque incidendum. Si uaricula intus est, quae id sanari prohibet, ea quoque excidenda. Deinde, ubi sanguis emissus nouatumque uulnus est, eadem curatio adhibenda, quae in recentibus uulneribus exposita est. Si scalpello aliquis uti non uult, potest sanare id emplastrum, quod ex ladano fit, et cum ulcus sub eo exesum est, id, quo cicatrix inducitur. Id autem, quod erysipelas uocari dixi, non solum uulneri superuenire sed sine hoc quoque oriri consueuit, atque interdum periculum maius adfert, utique si circa ceruices aut caput constitit. Oportet, si uires patiuntur, sanguinem mittere; deinde imponere simul reprimentia et refrigerantia, maximeque cerussam solani suco, aut Cimoliam cretam aqua pluuiali exceptam; aut ex eadem aqua subactam farinam cupresso adiecta aut, si tenerius corpus est, lenticulam.\n\t\t\t\t\t\t Quicquid inpositum est, betae folio contegendum et super linteolum frigida aqua madens inponendum. Si per se refrigerantia parum proderunt, miscenda erunt hoc modo: sulpuris P. #1108 I; cerussae, croci singulorum P. #1108 X; eaque cum uino conterenda sunt, et id his inlinendum: aut si durior locus est, solani folia contrita suillae adipi miscenda sunt et inlita linteolo superinicienda. At si nigrities est nequedum serpit, imponenda sunt, quae carnem putrem lenius edunt, repurgatumque ulcus sic ut cetera nutriendum est. Si magis putre est, iamque procedit  opus est uehementius erodentibus. Si ne haec quidem euincunt, aduri locus debet, donec ex eo nullus umor feratur: nam quod sanum est, siccum  \n\t\t\t\t\t\test, cum aduritur.\n\t\t\t\t\t\t Post ustionem putris ulceris superponenda sunt, quae crustas a uiuo resoluant: eas escharas Graeci nominant. Vbi eae exciderunt, purgandum ulcus maxime melle et resina est: sed aliis quoque purgari potest, quibus purulenta curantur; eodemque modo ad sanitatem perducendum est. Gangrenam uero, si nondum plane tenet, sed adhuc incipit, curare non difficillimum est, utique in corpore iuuenili; et magis etiam si musculi integri sunt, si nerui uel laesi non sunt uel leuiter adfecti sunt, neque ullus magnus articulus nudatus est, aut carnis in eo loco paulum est, ideoque non multum, quod putresceret, fuit, consistitque eo loco uitium;\n\t\t\t\t\t\t quod maxime fieri in digito potest.In eiusmodi casu primum est, si uires patiuntur, sanguinem mittere; deinde quicquid aridum est et intentione quadam proximum quoque locum male habet, usque eo [sanum corpus] concidere. Medicamenta uero, dum malum serpit, adhibenda nulla sunt, quae pus mouere consuerunt; ideoque ne aqua quidem calida. Grauia quoque, quamuis reprimentia, aliena sunt; sed his quam leuissimis opus est; superque ea, quae inflammata sunt, utendum est refrigerantibus.\n\t\t\t\t\t\t Si nihilo magis malum constitit, uri, quod est inter integrum ac uitiatum locum, debet: praecipueque in hoc casu petendum non a medicamentis solum sed etiam a uictus ratione praesidium est: neque enim id malum nisi corrupti uitiosique corporis est. Ergo primo, nisi inbecillitas prohibet, abstinentia utendum; deinde danda quae per cibum potionemque aluum ideoque etiam corpus adstringant, sed ea leuia. Postea si uitium constitit, inponi super uulnus eadem debent, quae in putri ulcere praescripta sunt.\n\t\t\t\t\t\t Ac tum quoque ut plenioribus cibis uti licebit ex media materia, sic tamen non nisi aluum corpusque siccantibus; aqua uero pluuia[ti]li frigida. Balneum, nisi iam certa fiducia redditae sanitatis est, alienum est: siquidem emollitum in eo uulnus cito rursus eodem malo adficitur. Solent uero nonnumquam nihil omnia auxilia proficere ac nihilo minus serpere is cancer. Inter quae, miserum sed unicum auxilium est, ut cetera pars corporis tuta sit, membrum, quod paulatim emoritur, abscidere. Hae grauissimorum uulnerum curationes sunt. Sed ne illa quidem neglegenda, ubi integra cute interior pars conlisa est;  aut ubi surculus corpori infixus est; aut ubi tenue sed altum uulnus insedit. In primo casu commodissimum est malicorium ex uino coquere, interioremque eius partem conterere et cerato miscere ex rosa facto, idque superponere: deinde, ubi cutis ipsa exasperata est, inducere lene medicamentum, quale lipara est. Deraso uero detritoque imponendum est emplastrum tetrapharmacum, minuendusque cibus et uinum subtrahendum. Neque id, quia non habebit altiores ictus, contemnendum erit: siquidem ex eiusmodi casibus saepe cancri fiunt. Quod si leuius id erit et in parte exigua, contenti esse poterimus eodem leni medicamento. Surculum uero, si fieri potest, oportet uel manu uel etiam ferramento eicere. Si uel praefractus est uel altius descendit, quam ut id ita fieri possit, medicamento euocandus est.\n\t\t\t\t\t\t Optume autem educit superinposita harundinis radix, si tenera est, protinus contrita; si iam durior, ante in mulso decocta; cui semper mel adiciendum est aut aristolochia cum eodem melle. Pessima ex surculis harundo est, quia aspera est: eademque offensa etiam in flice est. Sed usu cognitum est utramque aduersus alteram medicamentum esse, si contrita superinposita est. Facit autem idem in omnibus surculis, quodcumque medicamentum extrahendi uim habet. Idem altis tenuibusque uulneribus aptissimum est. Priori rei Philocratis, huic Hecataei emplastrum maxime conuenit. Vbi uero in quolibet uulnere uentum ad inducendam cicatricem est, quod perpurgatis iam repletisque ulceribus necessarium est, primum ex aqua frigida linmentum, dum caro alitur; deinde iam, cum continenda est,  donec cicatrix inducatur. Tum deligari super album plumbum oportet quo et reprimitur cicatrix et colorem maxime corpori sano similem accipit.\n\t\t\t\t\t\t Idem radix siluestris cucumeris praestat, idem compositio, quae habet: elateri  \n\t\t\t\t\t\tP. #1108 I; spumae argenti P. #1108 II; unguenti pondo #1108 IIII. Quae excipiuntur resina terebenthina, donec emplastri crassitudo ex omnibus fiat. Ac nigras quoque cicatrices leniter purgant paribus portionibus mixta aerugo, plumbum elotum, eademque rosa coacta; siue unguitur cicatrix, quod in facie fieri potest; siue id ut emplastrum inponitur, quod in aliis partibus commodius est.\n\t\t\t\t\t\t At si uel excreuit cicatrix uel concaua est, stultum est decoris causa rursus et dolorem et medicinam sustinere. Alioqui res utrique succurri patitur, siquidem utraque cicatrix exulcerari scalpello potest. Si medicamentum aliquis mauult, idem efficiunt compositiones eae, quae corpus exedunt. Cute exulcerata super eminentem carnem exedentia medicamenta coicienda sunt, super concauam implentia, donec utrumque ulcus sanae cuti aequetur; et tum cicatrix inducatur. Dixi de is uulneribus, quae maxime per tela inferuntur. Sequitur, ut de is dicam, quae morsu fiunt, interdum hominis, interdum simiae, saepe canis, nonnumquam ferorum animalium aut serpentium. Omnis autem fere morsus habet quoddam uirus: itaque si uehemens uulnus est, cucurbitula admouenda est; si leuius, protinus emplastrum iniciendum, praecipueque Diogen.\n\t\t\t\t\t\t Si id non est, quodlibet ex is, quae aduersus morsus proposui: si ea non sunt, uiride Alexandrinum: si ne id quidem est, quodlibet non pingue ex is, quae recentibus uulneribus accommodantur. Sal quoque his, praecipueque ei, quod canis fecit, medicamentum est, si manus uulneri inponitur superque id duobus digitis uerberatur: exaniat enim; ac salsamentum quoque recte super id uulnus deligatur. Vtique autem si rabiosus canis fuit, cucurbitula uirus eius extrahendum est; deinde si locus neque neruosus neque musculosus est, uulnus id adurendum est: si uri non potest, sanguinem homini mitti non alienum est. Tum usto quidem uulneri superimponenda quae ceteris ustis sunt: ei uero, quod expertum ignem non est, ea medicamenta, quae uehementer exedunt. Post quae nullo nouo magisterio,  \n\t\t\t\t\t\tsed iam supra posito ulcus erit implendum et ad sanitatem perducendum.\n\t\t\t\t\t\t Quidam post rabiosi canis morsum protinus in balineum mittunt ibique patiuntur desudare, dum uires corporis sinunt, ulcere adaperto, quo magis ex eo quoque uirus destillet; deinde multo meraoque uino accipiunt, quod omnibus uenenis contrarium est. Idque cum ita per triduum factum est, tutus esse homo a periculo uidetur. Solet autem ex eo uulnere, ubi parum occursum est, aquae timor nasci (hydrophobas Graeci appellant), miserrimum genus morbi, in quo simul aeger et siti et aquae metu cruciatur; quo oppressis in angusto spes est. Sed unicum tamen remedium est, neque opinantem in piscinam non ante ei prouisam proicere. Et si natandi scientiam non habet, modo mersum bibere pati, modo attollere: si habet, interdum deprimere, ut inuitus quoque aqua satietur: sic enim simul et sitis et aquae metus tollitur.\n\t\t\t\t\t\t Sed aliud periculum excipit, ne infirmum corpus in aqua frigida uexatum neruorum distentio absumat. Id ne incidat, a piscina protinus in oleum calidum demittendus est. Antidotum autem praecipue id, quod primo loco posui, ubi id non est, aliud, si nondum aeger aquam horret, potui ex aqua dandum est; et si amaritudine offendit, mel adiciendum est: si iam is morbus occupauit, per catapotia sumi potest. Serpentium quoque morsus non nimium distantem curationem desiderant, quamuis in ea multum antiqui uariarunt, ut in singula anguium genera singula medendi genera praeciperent aliique alia: sed in omnibus eadem maxime proficiunt.Igitur in primis super uulnus id membrum deligandum est, non tamen nimium uehementer, ne torpeat; deinde uenenum extrahendum est. Id cucurbitula optume facit. Neque alienum est ante scalpello circa uulnus incidere, quo plus uitiati iam sanguinis extrahatur.\n\t\t\t\t\t\t Si cucurbitula non est, quod tamen uix incidere potest, tum quodlibet simile uas,  idem possit;  homo adhibendus est, qui id uulnus exsugat. Neque Hercules scientiam praecipuam habent ii, qui Psylli nominantur, sed audaciam usu ipso confirmatam. Nam uenenum serpentis, ut \n\t\t\t\t\t\t\n\t\t\t\t\t\tquaedam etiam uenatoria uenena, quibus Galli praecipue utuntur, non gustu, sed in uulnere nocent.\n\t\t\t\t\t\t Ideoque colubra ipsa tuto estur, ictus eius occidit; et si stupente ea, quod per quaedam medicamenta circulatores faciunt, in os digitum quis indidit neque percussus est, nulla in ea saliua noxa est. Ergo quisquis exemplum Psylli secutus id uulnus exsuxerit, et ipse tutus erit et tutum hominem praestabit. Illud [ne intereat] ante debebit adtendere, ne quod in gingiuis palatoue aliaue parte oris ulcus habeat.\n\t\t\t\t\t\t Post haec is homo loco calido conlocandus est, sic ut id quod percussum erit, in inferiorem partem inclinetur. Si neque qui exsugat neque cucurbitula est, sorbere oportet ius anserinum uel ouillum uel uitulinum et uomere, uiuum autem gallinaceum pullum per medium diuidere et protinus calidum super uolnus imponere, sic ut pars interior corpori iungatur. Facit id etiam haedus agnusue discissus, et calida eius caro statim super uolnus imposita. Emplastra quoque si qua * * supra conprehensa sunt; aptissimumque est uel Ephesium uel id, quod ei subiectum est.\n\t\t\t\t\t\t Praesensque in aliquo antidoto praesidium est: si id non est, necessarium est exsorbere potionem meri uini cum pipere, uel quidlibet aliud quod calori mouendo est, ne umorem intus coire patiatur: nam maxima pars uenenorum frigore interemit. Omnia etiam urinam mouentia, quia materiam extenuant, utilia sunt. Haec aduersus omnes ictus communia sunt. Vsus tamen ipse docuit eum, quem aspis percussit, acetum potius bibere . Quod demonstrasse dicitur casus cuiusdam pueri, qui cum ab hac ictus esset et partim ob ipsum uolnus partim ob inmodicos aestus siti premeretur ac locis siccis alium umorem non reperiret, acetum, quod forte secum habebat, ebibit et liberatus est, credo, quoniam id, quamuis refrigerandi uim habet, tamen  dissupandi; quo fit, ut  \n\t\t\t\t\t\tterra respersa eo spumet. Eadem ergo ui uerisimile est spissescentem quoque intus umorem hominis ab eo discuti et sic dari sanitatem. In quibusdam etiam aliis serpentibus quaedam auxilia certa satis nota sunt. Nam scorpio sibi ipse pulcherrimum medicamentum est. Quidam contritum cum uino bibunt: quidam eodem modo contritum super uolnus imponunt: quidam super prunam eo imposito uolnus suffumigant, undique ueste circumdata, ne is fumus dilabatur; tum carbonem eius super uolnus deligant.\n\t\t\t\t\t\t Bibere autem oportet herbae solaris, quam heliotropion Graeci uocant, semen uel certe folia ex uino. Super uolnus uero etiam furfures ex aceto uel ruta siluatica recte imponitur uel cum melle sal tostus. Cognoui tamen medicos, qui a scorpione ictis nihil aliud quam ex bracchio sanguinem miserunt. Et ad scorpionis autem et aranei ictum alium cum ruta recte miscentur, ex oleoque contritum superinponitur. At si cerastes aut dipsas aut haemorrhois percussit, oli quod Aegyptiae fabae magnitudinem aequet, arfactum ut in duas potiones diuidendum est, sic ut ei rutae paulum adiciatur. Trifolium quoque et mentastrum et cum aceto panaces aeque proficiunt. Costumque et casia et cinnamomum recte per potionem adsumuntur. Aduersus chelydri uero ictum panaces aut laser, quod sit scrip. III S. [#1108 I], uel porri sucus cum hemina uini sumendus , et edenda multa satureia. Imponendum autem super uulnus stercus caprinum ex aceto coctum, aut ex eodem hordiacia farina, aut ruta uel nepeta cum sale contrita melle adiecto. Quod in eo quoque uulnere, quod cerastes fecit, aeque ualet. Vbi uero phalangium nocuit, praeter eam curationem, quae manu redditur, saepe homo demittendus in solium est; dandusque  \n\t\t\t\t\t\tei murrae et uuae tminiae par modus ex passi hemina; uel radiculae semen aut lolii radix ex uino; et super uulnus furfures ex aceto coctae; imperandumque, et peregrina et aliquanto magis pestifera sunt, maximeque aestuosis locis gignuntur. Italia frigidioresque regiones hac quoque parte salubritatem habent, quod minus terribiles angues edunt. Aduersus quos satis proficit herba Vettonica uel Cantabrica uel centaurios uel argimonia uel trixago uel personina uel marinae pastinacae, uel singulae binaeue tritae et cum uino potui datae * * * sunt et super uulnus impositae. Illud ignorari non oportet, omnis serpentis ictum et ieiuni et ieiuno magis nocere; ideoque perniciosissimae sunt cum incubant, utilissimumque est, ubi ex anguibus metus est, non ante procedi quam quis aliquid adsumpsit. Non tam ex facil is opitulari est, qui uenenum uel in cibo uel in potione sumpserunt, primum quia non protinus sentiunt, ut ab angue icti; ita ne succurrere quidem statim sibi possunt; deinde quia noxa non a cute sed ab interioribus partibus incipit. Commodissimum est tamen, ubi primum sensit aliquis, protinus oleo multo epoto uomere; deinde ubi praecordia exhausit, bibere antidotum: si id non est, uel merum uinum. Sunt tamen quaedam remedia propria aduersus quaedam uenena, maximeque leuiora. Nam si cantharidas aliquis ebibit, panaces cum * * contusa uel galban uino adiecto dari, uel lac per se debet. Si cicutam, uinum merum calidum cum ruta quam plurimum ingerendum est; deinde is uomere cogendus; posteaque laser ex uino dandum: isque, si febre uacat, in calidum balneum mittendus; si non uacat, unguendus ex calfacientibus est. Post quae quies ei necessaria est. Si hyoscyamum, feruens mulsum bibendum est, aut quodlibet lac, maxime tamen asininum.  \n\t\t\t\t\t\t@@Si cerussam, ius maluae uel ius glandis ex uino contritae maxime prosunt. Si sanguisuga epota est, acetum cum sale bibendum est. Si lac intus coiit, aut passum aut coagulum aut cum aceto laser. Si fungos inutiles quis adsumpsit, radicula aut pota aut cum sale et aceto edenda est. Ipsi uero hi et specie quidem discerni possunt ab utilibus et cocturae genere idonei fieri. Nam siue ex oleo inferuerunt, siue piri surculus cum his inferuuit, omni noxa uacant. Adustis quoque locis extrinsecus uis infertur: itaque sequi uidetur, ut de his dicam. Haec autem optime curantur folio aut lilii aut linguae caninae aut betae in uetere uino oleoque decoctis; quorum quidlibet protinus impositum ad sanitatem perducit. Sed diuidi quoque curatio potest in ea, quae mediocriter exedentia reprimentiaque primo et pusulas prohibeant et summam peliculam exasperent; deinde ea, quae lenia ad sanitatem perducant. Ex prioribus est lenticulae cum melle farina uel myrra cum uino  creta Cimolia cum turis cortice contrita et aqua coacta atque, ubi usus necessitas incidit, aceto diluta.\n\t\t\t\t\t\t Ex insequentibus quaelibet lipara: sed idonea maxime est, quae uel plumbi recrementum uel uitellos habet. Est etiam illa adustorum curatio, dum inflammatio est, impositam habere cum melle lenticulam: ubi ea declinauit, farina cum ruta uel porro uel marrubio, donec crustae cadant; tum eruum cum melle aut irim aut resinam terebinthinam, donec ulcus purum sit; nouissime siccum linmentum. Ab his, quae extrinsecus incidunt, ad ea ueniendum est, quae interius corrupta aliqua corporum parte nascuntur. Ex quibus non aliud carbunculo peius est. Eius ha notae sunt: rubor est, superque eum non nimium pusulae eminent, maxime nigrae, interdum subliuidae aut pallidae: in his sanies esse uidetur. Infra color niger est: ipsum corpus aridum et durius quam naturaliter oportet; circaque quasi crusta est, eaque inflammatione cingitur: neque in eo loco leuari cutis potest, sed inferiori carni quasi adfixa est.\n\t\t\t\t\t\t Somnus urguet, nonnunquam horror aut febris oritur, aut utrunque. Idque uitium subteractis quasi quibusdam radicibus serpit, interdum celerius, interdum tardius: supra quoque procedens inalbescit, dein liuidum fit, circumque exiguae pustulae oriuntur; et si circa stomachum faucesue incidit,  \n\t\t\t\t\t\tsubito spiritum saepe elidit.Nihil melius est quam protinus adurere; neque id graue est: nam non sentit, quoniam ea caro mortua est; finisque adurendi est, dum ex omni parte sensus doloris est.\n\t\t\t\t\t\t Tum deinde uulnus sicut cetera adusta curandum est: sequitur enim sub medicamentis erodentibus crusta undique a uiua carne dducta, quae trahit secum quicquid corruptum erat; purusque iam sinus curari potest implentibus. At si in summa cute uitium est, possunt succurrere quaedam uel exedentia tantum uel etiam adurentia.\n\t\t\t\t\t\t Vis pro magnitudine adhibenda est. Quodcunque uero medicamentum positum est, si satis proficiet, protinus a uiuo corruptam partem resoluit; certaque esse fiducia potest fre, ut undique uitiosa caro excdat, qua [huiusce rei medicamen] exest. Si [id non fit] medicamentum malo uincitur, utique ad ustionem properandum est. Sed in eiusmodi casu abstinendum a cibo, a uino est: aquam liberaliter bibere expedit. Magisque ea seruanda sunt, si febricula quoque accessit. Non idem periculum carcinoma adfert, nisi imprudentia curantis agitatum est. Id uitium fit maxime in superioribus partibus, circa faciem, nares, aures, labra, mammas feminarum: et in ulcere autem aut splene hoc nascitur. Circa locum aliqu quasi puncta sentiuntur; isque immobilis, inaequalis tumet, interdum etiam torpet. Circa eum inflatae uenae quasi recuruantur, haeque pallent aut liuent, nonnunquam etiam in quibusdam delitescunt; tactusque is locus aliis dolorem adfert, in aliis um non habet.\n\t\t\t\t\t\t Et nonunquam sine ulcere durior aut mollior est quam esse naturaliter debet: nonnunquam isdem omnibus ulcus accedit. Interdumque nullam habet proprietatem, interdum simile is est, quae uocant Graeci condylmata asprdine quadam et magnitudine; colorque eius ruber est aut lenticulae similis. Neque tuto fertur: nam protinus aut resolutio neruorum aut distentio insequitur. Saepe homo ictus ommutescit, atque eius anima deficit: quibusdam etiam, si id ipsum pressum est, quae circa sunt, intenduntur et intumescunt. Ob quae pessimum id genus est.\n\t\t\t\t\t\t Fereque primum id fit, quod cacoethes a Graecis nominatur; deinde ex eo id carcinoma, quod sine ulcere est; deinde ulcus, ex eo thymium. Tolli nihil nisi cacoethes potest: reliqua curationibus inritantur; et quo maior uis  \n\t\t\t\t\t\tadhibita est, eo magis. Quidam usi sunt medicamentis adurentibus, quidam ferro adusserunt, quidam scalpello exciderunt: neque ulla unquam medicina profcit, sed adusta protinus concitata sunt et increuerunt, donec occiderent.\n\t\t\t\t\t\t Excisa, etiam post inductam cicatricem, tamen reuerterunt et causam mortis adtulerunt: cum interim plerique nullam uim adhibendo, qua tollere id malum temptent, sed imponendo tantum lenia medicamenta, quae quasi blandiantur, quominus ad ultimam senectutem perueniant, non prohibentur. Discernere autem cacoethes, quod curationem recipit, a carcinomate, quod non recipit, nemo scire * potest sed tempore et experimento.\n\t\t\t\t\t\t Ergo ubi primum id uitium notatum est, imponi debent medicamenta adurentia. Si leuatur malum, minuuntur eius indicia, procedere curatio potest et ad scalpellum et ad ustionem. Si protinus inritatum est, scire licet iam carcinoma esse, remouendaque sunt omnia acria, omnia uehementia. Sed si sine ulcere is locus durus est, imponi ficum quam pinguissimam aut rypodes emplastrum satis est.\n\t\t\t\t\t\t Si ulcus aequale est, ceratum ex rosa iniciendum est, adiciendusque ei puluis ex contrita testa, ex qua faber ferrarius tinguere candens ferrum solitus est. Si id nimium supercreuit, temptanda squama aeris est, quae lenissima ex adurentibus est, eatenus ne quid eminere patiatur; sed ita, si nihil exacerbauit: si minus, eodem cerato contenti esse debebimus. Est etiam ulcus, quod  Graeci uocant. Id et per se nascitur et interdum ulceri ex alia causa facto superuenit. Color est uel liuidus uel niger, odor foedus, multus et muci similis umor. Ipsum ulcus neque tactum neque medicamentum sentit: prurigine tantum mouetur. At circa dolor est et inflammatio; interdum etiam febris oritur, nonnunquam ex ulcere sanguis erumpit.\n\t\t\t\t\t\t Atque id quoque malum serpit. Quae omnia saepe intenduntur fitque ex his ulcus, quod phagedainam Graeci uocant, quia celeriter serpendo penetrandoque usque ossa corpus uorat. Id ulcus inaequale est, caeno simile; inestque multus umor glutinosus; odor intolerabilis, maiorque quam pro modo ulceris inflammatio. Vtrunque, sicut omnis cancer, fit maxime in senibus uel is, quorum corpora mali habitus sunt.Curatio utriusque eadem est, sed in maiore malo magis necessaria.\n\t\t\t\t\t\t Ac primum a uictus ratione ordinandus est, ut quiescat in lectulo, ut primis diebus a cibo abstineat, aquam quam plurimam adsumat; aluus quoque ei ducatur; dein post inflammationem cibum boni suci capiat, uitatis omnibus  \n\t\t\t\t\t\tacribus; potionis quantum uolet, sic ut interdiu quidem aqua contentus sit, in cena uero etiam uini austeri aliquid bibat. Non aeque tamen fame in is, quos  urgebit, atque is, qui therioma adhuc habebunt, utendum erit. Et uictus quidem talis necessarius est.\n\t\t\t\t\t\t Super ulcus uero inspergenda arida al * oenanthe est, et, si parum proficiet, chalcitis. Ac si quis neruus exesa carne nudatus est, contegendus ante linteolo est, ne sub eo medicamento aduratur. Si ualidioribus etiamnum remediis opus est, ad eas compositiones ueniendum est, quae uehementius adurunt. Quicquid autem inspergitur, auerso specillo infundi debet.\n\t\t\t\t\t\t Superdanda cum melle sunt uel linmenta uel oleae folia ex uino decocta uel marrubium; eaque linteolo contegenda in aqua frigida madefacto dein bene expresso; circaque, qua tumor ex inflammatione est, imponenda quae reprimant cataplasmata. Si sub his nihil proficitur, ferro locus aduri debet, diligenter neruis, si qui apparent, ante contectis. Adustum uel medicamentis uel ferro corpus primum purgandum, deinde implendum esse apparere cuilibet ex prioribus potest. Sacer quoque ignis malis ulceribus adnumerari debet. Eius duae species sunt: alterum est subrubicundum aut mixtum rubore atque pallore exasperatumque per pusulas continuas, quarum nulla alteri maior est, sed plurimae perexiguae: in his semper fere pus et saepe rubor cum calore est. Serpitque id nonnunquam sanescente eo, quod primum uitiatum est, nonnunquam etiam exulcerato, ubi ruptis pusulis ulcus continuatur umorque exit, qui esse inter saniem et pus uideri potest. Fit maxime in pectore aut lateribus aut eminentibus partibus, praecipueque in plantis.\n\t\t\t\t\t\t Alterum autem est in summae cutis exulceratione, sed sine altitudine, latum, subliuidum, inaequaliter tamen; mediumque sanescit extremis procedentibus. Ac saepe id, quod iam sanum uidebatur, iterum exulceratur. At circa proxima cutis, quae uitium receptura est, tumidior et durior est coloremque habet ex rubro subnigrum. Atque hoc quoque malo fere corpora seniora temptantur aut quae mali habitus sunt, sed in cruribus maxime.\n\t\t\t\t\t\t Omnis autem sacer ignis, ut minimum periculum habet ex is, quae serpunt, sic prope difficillime tollitur. Medicamentum eius fortuitum est uno die febris, quae umorem noxium absumat. us quo crassius et \n\t\t\t\t\t\t\n\t\t\t\t\t\talbidius est, eo periculi minus est. Prodest etiam infra os uulnerum * \n\t\t\t\t\t\tlaedi, qu plus puris exeat et id, quod ibi corruptum corpus traha. Sed tamen si febricula accessit, abstinentia, lectulo, alui ductione opus est.\n\t\t\t\t\t\t In omni uero sacro igni neque lenibus et glutinosis [cibis], neque salsis et acribus utendum est, sed is, quae inter utrunque sunt, qualis est panis sine fermento, piscis, haedus, aues, exceptoque apro omnis fere uenatio. Si non est febricula, et gestatio utilis est et ambulatio et uinum austere et balneum. Atque in hoc quoque genere potio magis liberalis esse quam cibus debet. Ipsa autem ulcera si mediocriter serpunt, aqua calida, si uehementius, uino calido fouenda sunt; deinde acu pusulae, quaecunque sunt, aperiendae; tum imponenda ea, quae putrem carnem exedunt.\n\t\t\t\t\t\t Vbi inflammatio sublata ulcusque purgatum est, imponi lene medicamentum debet. In altero autem genere possunt proficere mala Cotona in uino cocta atque contrita, potest emplastrum uel Hrae uel tetrpharmacum, cui quinta pars turis adiecta sit, potest nigra hedera ex uino austero cocta; ac, si celeriter malum serpit, non aliud magis proficit. Purgato ulcere, quod in summa cute esse proposui, satis ad sanitatem eadem lenia medicamenta proficient. Chironeum autem ulcus appellatur, quod et magnum est et habet oras duras, callosas, tumentes. Exit sanies non multa sed tenuis. Odor malus neque in ulcere neque in eius umore est; nulla inflammatio, dolor modicus est; nihil serpit, ideoque nullum periculum affert, sed non facile sanescit. Interdum tenuis cicatrix inducitur, deinde iterum rumpitur ulcusque renouatur. Fit maxime in pedibus et cruribus. Super id imponi debet, quod et lene aliquid et uehemens et reprimens habeat. Quale eius rei causa fit ex his: squamae aeris, plumbi eloti combusti, singulorum P. #1108 IIII; camiae, cerae,  P. #1108 VIII; rosae quantum satis est ad ceram simul cum eis molliendam. Fiunt etiam ex frigore ulcera hiberna, maxime in pueris, et praecipue pedibus digitisque eorum, nonnunquam etiam in manibus. Rubor cum inflammatione mediocri est; interdum pusulae oriuntur, deinde exulceratio: dolor autem modicus. Prurigo maior est: \n\t\t\t\t\t\t\n\t\t\t\t\t\tnonnunquam umor exit, sed non multus, qui referre uel pus uel saniem uidetur.In primis multa calida aqua fouendum est, in qua rapa decocta, aut si ea non sunt, aliquae uerbenae ex reprimentibus.\n\t\t\t\t\t\t Si ndum adapertum ulcus, aes, quam maxime calidum quis pati potest, admouendum est. Si iam exulceratio est, imponi debet alumen aequa portione cum ture contritum uino adiecto, aut malicorium in aqua coctum deinde contrit. Si summa detracta pellicula est, hic quoque melius lenia medicamenta proficiunt. Struma quoque est tumor, in quo subter concreta quaedam ex pure et sanguine quasi glandulae oriuntur; quae uel praecipue fatigare medicos solent, quoniam et febres mouent nec unquam facile maturescunt; et siue ferro siue medicamentis curantur, plerumque iterum iuxta cicatrices ipsas resurgunt multoque post medicamenta saepius; quibus id quoque adcedit, quod longo spatio detinent. Nascuntur maxime in ceruice, sed etiam in alis et inguinibus * lateribus: in mammis quoque feminarum se reperisse [chirurgicus] Meges auctor est.\n\t\t\t\t\t\tPropter haec et album ueratrum recte datur, atque etiam saepius, donec ea digerantur, et medicamenta imponuntur, quae umorem uel educant uel dissipent, quorum supra mentio facta est. Adurentibus quoque quidam utuntur, quae exedunt crustaque eum locum astringant; tunc uero ut ulcus curant. Quaecunque autem ratio curandi est, corpus puro ulcere exercendum atque alendum est, donec ad cicatricem perueniat. Quae cum medici doceant, quorundam rusticorum experimento cognitum, quem struma male habet, si [eum] anguem edit, liberari. Furunculus uero est tuberculum acutum cum inflatione et dolore, maximeque ubi iam in pus uertit. Qui ubi adapertus est, et exit , apparet pars carnis in us uersa, pars corrupta subalbida, subrubra, quem uentriculum quidam furunculi nominant. In eo nullum periculum est, etiam ut nulla curatio adhibeatur: maturescit enim per se atque erumpit: sed dolor efficit, ut potior medicina sit, quae maturius liberet.Proprium eius medicamentum galbanum est: sed alia quoque  supra comprehensa sunt. Si cetera desunt,  \n\t\t\t\t\t\timponi debe primum non pingue emplastrum, ut id reprimat; deinde, si non repressit, quodlibet puri mouendo accommodatum; si ne id quidem est, uel resina uel fermentum. Expresso pure nulla ultra curatio necessaria est. Phyma uero nominatur tuberculum furunculo simile, sed rotundius et planius, saepe etiam maius. Nam furunculus oui dimi \n\t\t\t\t\t\tmagnitudinem raro explet, nunquam excedit: phyma etiam latius patere consueuit, sed inflammatio dolorque sub eo minores sunt. Vbi diuisum est, pus eodem modo apparet; uentriculus, ut in furunculo, non inuenitur, uerum omnis corrupta caro in pus uertitur. Id autem in pueris et saepius nascitur et facilius tollitur: in iuuenibus rarius ori et difficilius curatur. Vbi aetas indurauit, ne nascitur quidem. Quibus uero medicamentis discuteretur, supra propositum est. Phygeton autem est tumor non altus, latus, in quo quiddam pusulae simile est. Dolor distentioque uehemens est, et maior quam pro magnitudine tumoris, interdum etiam febricula. Idque tarde maturescit neque magnopere in pus conuertitur. Fit maxime aut in uertice aut in alis aut inguinibus. Panm a similitudin figurae nostri uocant. Atque id ipsum quo medicamento tolleretur, supra demonstraui. Sed cum omnes hi nihil nisi minuti abscessus sint, generale nomen trahit latius uitium ad suppurationem spectans; idque fere fit aut post febres aut post dolores partis alicuius maximeque eos, qui uentrem infestarunt. Saepiusque oculis expositum est, siquidem latius aliquid intumescit ad similitudinem eius, quod phyma uocari proposui, rubetque cum calore et paulo post etiam cum duritia, magisque innocenter indolescit et sitim uigiliamque exprimit: interdum tamen nihil horum in cute deprehendi potest, maximeque ubi altius pus mouetur, sed cum siti uigiliaque sentiuntur intus aliquae punctiones.\n\t\t\t\t\t\t Et quod desubito durius non est, mollius est et quamuis non rubet, coloris tamen aliter mutati est. Quae signa iam pure oriente nascuntur: tumor ruborque multo ante incipiunt. Sed si locus mollis est, auertendus is materiae ditus est per cataplasmata, quae simul et  \n\t\t\t\t\t\treprimunt et refrigerant; qualia et alias et paulo ante in erysipelate proposui: si iam durior est, ad ea ueniendum est, quae digerant et resoluant; qualis est ficus arida contusa, aut faex mixta cum cerato, quod ex adipe suilla coactum sit, aut cucumeris radix, cui ex farina duae partes adiectae sint ante ex mulso decoctae.\n\t\t\t\t\t\t Licet etiam miscere aequis portionibus Hammoniacum, galbanum, propolim, uiscum, pondusque adicere myrrae dimidio minus quam in prioribus singulis erit. Atque emplastra quoque et malagmata idem efficiunt, quae supra explicui. Quod per haec discussum non est, necesse est maturescat; idque quo celerius fiat, imponenda est farina hordeacia ex aqua cocta * * * recte miscetur. Eadem autem haec in minoribus quoque abscessibus, quorum nomina proprietatesque supra reddidi, recte fiunt; eademque omnium curatio, tantum modo distat. Crudum est autem, in quo magis quasi * uenarum motus est, et grauitas et ardor et distentio et dolor et rubor et durities et, si maior abscessus est, horror aut etiam febricula permanet; penitusque condita suppurati, si pro his, quae alibi cutis ostendit, punctiones sunt. Vbi ista se remiserunt, iamque is locus prurit et aut subliuidus aut subalbidus est, matura suppuratio est; eaque ubi uel per ipsa medicamenta uel etiam ferro aperta est, pus debet emitti.\n\t\t\t\t\t\t Tum si qua in alis uel inguinibus sunt, sine linmento nutrienda sunt. In ceteris quoque partibus, si una plaga exigua est, si mediocris suppuratio fuit, si non alte penetrauit, si febris non est, si ualet corpus, aeque linmenta superuacua sunt. In reliquis, parce tamen, nec nisi * plaga est, imponi debent. Commode uero uel super linmenta uel sine his imponitur lenticula ex melle aut malicorium ex uino coctum; quae et per se et mixta idonea sunt.\n\t\t\t\t\t\t Si qua circa duriora sunt, ad ea mollienda uel malua contrita uel faeni Graeci liniue semen ex passo coctum superdandum est. Quicquid deinde impositum est, non astringi sed modice deligari debet. Illo neminem decipi decet, ut in hoc genere cerato utatur. Cetera quae pertinent ad purgandum ulcus, ad implendum, ad cicatricem inducendam, conueniuntque, in uulneribus exposita sunt. Nonnunquam autem et ex eiusmodi abscessibus et ex aliis ulcerum generibus fistulae oriuntur. Id nomen est ulceri alto, angusto,  \n\t\t\t\t\t\tcalloso. Fit in omni fere parte corporis, habetque quaedam in singulis locis propria. Prius de communibus dicam. Genera igitur plura fistularum sunt, siquidem aliae breues sunt, aliae altius penetrant; aliae rectae intus feruntur, aliae multoque plures transuersae; aliae simplices sunt, aliae duplices triplicesue ab uno ore intus orsae quae fiunt; aut etiam in plures sinus diuiduntur; aliae rectae, aliae flexae et tortuosae sunt.\n\t\t\t\t\t\t Aliae intra carnem desinunt, aliae ad ossa aut cartilaginem penetrant aut, ubi neutrum horum subest, ad interiora perueniunt; aliae deinde facile, aliae cum difficultate curantur; atque etiam quaedam insanabiles reperiuntur.Expedita curatio in fistula simplici recenti intra carnem, adiuuatque ipsum corpus, si iuuenile, si firmum est: inimica contraria his sunt; itemque si fistula os uel cartilaginem uel neruum uel musculos laesit; si articulum occupauit; si uel ad uessicam uel ad pulmonem uel ad uuluam uel ad grandes uenas arteriasue uel ad inania, ut guttur, stomachum, thoracem, penetrauit.\n\t\t\t\t\t\t Ad intestina quoque eam tendere semper periculosum, saepe pestiferum est. Quibus multum mali accedit, si corpus uel aegrum uel senile  mali habitus est. Ante omnia autem demitti specillum in fistulam conuenit, ut quo tendat et quam alte perueniat, scire possimus, simul etiam protinus umida an siccior sit; quod extracto specillo patet. Si uero os in uicino est, id quoque disci potest, iam necne eo fistula peruenerit; * * penetrauit, quatenus nocuerit.\n\t\t\t\t\t\t Nam si molle est, quod ultimo specillo contingitur, intra carnem adhuc uitium est: si magis id renititur, ad os uentum est. Ibi deinde si labitur specillum, nondum caries est: si non labitur, sed aequali innititur, caries quidem, uerum adhuc leuis est: si inaequale quoque et asperum subest, uehementius os exessum est.\n\t\t\t\t\t\t At cartilago ubi subsit, ipsa sedes docet peruentumque esse ad eam ex renisu patet. Et ex his quidem colliguntur fistularum sedes, spatia, noxae: simplices uero eae sint, an in plures partes diducantur, cognosci potest ex modo puris; cuius si plus fertur quam quod simplici spatio conuenit, plures sinus esse manifestum est;  \n\t\t\t\t\t\tcumque fere iuxta sint caro et neruos et aliqua neruosa, quales fere tunicae membranaeque sunt, genus quoque puris docebit, num plures sinus intus diuersa corporis genera perroserint.\n\t\t\t\t\t\t Siquidem in carne pus leue, album, copiosius fertur; at ex neruoso loco coloris quidem eiusdem, sed tenuius et minus; ex neruo pingue et oleo non dissimile. Denique etiam corporis inclinatio docet, num in plures partes fistulae penetrarint, quia saepe cum quis aliter decubuit aliterue membrum conlocauit, pus ferri quod iam desierat iterum incipit; testaturque non solum alium sinum esse ex quo descendat, sed etiam in aliam corporis partem eum tendere.\n\t\t\t\t\t\t Sed si  in carne et recens et simplex est, ac neque rugosa neque caua sede neque in articulo, sed in eo membro, quod per se inmobile non nisi cum toto corpore mouetur, satis proficiet emplastrum, quod recentibus uulneribus inponitur, dum habeat uel sale uel alumen uel squamam aeris uel aeruginem uel ex metallicis aliquid; exque eo collyrium fieri debet altera parte tenuius, altera parte paulo plenius; idque ea parte, qua tenuius est, antecedente demitti oportet in fistulam, donec purus sanguis se ostendat.\n\t\t\t\t\t\t Quae in omnibus collyris fistularum perpetua sint. Idem deinde emplastrum in linteolo superinponendum, supraque inicienda spongia est in acetum ante demissa; soluique quinto die satis est. Genusque uictus adhibendum est, quo carnem ali docui. Ac si longius a praecordis fistula est, ex interuallo ieiunum radiculas esse, deinde uomere necessarium est. Vetustate callosa fit fistula. Callus autem neminem fallit, quia durus est et aut albus aut pallidus.\n\t\t\t\t\t\t Sed tum ualidioribus medicamentis opus est; quale est, quod habet: papaueris lacrimae P. #1108 I; cummis P. #1108 III #1109; cadmiae P. #1108 IIII; atramenti sutori P. #1108 VIII; ex quibus aqua coactis collyrium fit. Aut in quo  \n\t\t\t\t\t\tsunt: gallae P. #1108 #1109 #1110; aeruginis, sandaracae, aluminis Aegypti, singulorum P. #1114 I; atramenti sutori conbusti P. #1114 II. Aut quod constat ex chalcitide et saxo calcis, quibus auripigmenti dimidio minus quam in singulis prioribus est adicitur; eaque melle cocto excipiuntur.\n\t\t\t\t\t\t Expeditissimum autem est ex praecepto Megetis aeruginis rasae P. #1108 II conterere, deinde Hammoniaci thymiamatis P. #1114 I aceto liquare, eoque infuso aeruginem cgere; idque ex primis medicamentis est. Sed ut haec maximi effectus sunt, sic, cui ita non adsunt, facile tamen est callum quibuslibet adurentibus medicamentis erodere: satisque est uel papyrum intortum uel aliquid ex penicillo in modum collyri adstrictum eo inlini. Scilla quoque cocta et mixta cum calce callum exest.\n\t\t\t\t\t\t Si quando uero longior sed transuersa fistula est, demisso specillo contra principium huius incidi commodissimum est, et collyrium utrinque demitti. At si duplicem esse fistulam aut multiplicem existimamus, sic tamen ut breuis intraque carnem sit, collyrio uti non debemus, quod unam partem curet, reliquas omittat; sed eadem medicamenta arida in calamum scriptorium coicienda sunt, isque ori fistulae aptandus, inspirandumque, ut ea medicamenta intus conpellantur:\n\t\t\t\t\t\t aut eadem ex uino liquanda, uel, si sordidior fistula est, ex mulso, si callosior, ex aceto sunt idque intus infundendum. Quicquid inditum est, superponenda sunt, quae refrigerent et reprimant: nam fere quae circa fistulam sunt, habent aliquid inflammationis. Neque alienum est, ubi qui soluerit, antequam rursus alia medicamenta coiciat, per oricularium clysterem fistulam eluere; si plus puris fertur, uino; si callus durior est, aceto; si iam  \n\t\t\t\t\t\tpurgatur, mulso uel aqua, in qua eruum coctum sit, sic ut huic quoque mellis paulum adiciatur.\n\t\t\t\t\t\t Fere uero fit, ut ea tunica, quae inter frmen et integram carnem est, uicta medicamentis tota exeat, infraque ulcus purum sit; quod ubi contigit, imponenda glutinantia sunt, praecipueque spongia melle cocto inlita. Neque ignoro multis placuisse linmentum in modum collyri compositum tinctum melle demitti; sed celerius id glutinat quam impletur. Neque uerendum est, ne purum corpus puro corpori iunctum non coeat: adiectis quoque medicamentis ad id efficacibus * * * cum saepe exulceratio digitorum, nisi magna cura prospeximus, sanescendo in unum eos iungat. Est etiam ulceris genus, quod a faui similitudine  \n\t\t\t\t\t\ta Graecis nominatur, idque duas species habet. Alterum est subalbidum, furunculo simile, sed maius et cum dolore maiore. Quod ubi maturescit, habet foramina, per quae fertur umor glutinosus et purulentus; neque tamen ad iustam maturitatem peruenit. Si diuisum est, multo plus intus corrupti quam in furunculo apparet altiusque descendit. Raro fit nisi in scapulis.\n\t\t\t\t\t\t Alterum * * * est minus super corpus eminens, durum, latum, subuiride, subpallidum, magis exulceratum: siquidem ad singulorum pilorum radices foramina sunt, per quae fertur umor glutinosus, subpallidus, crassitudinem mellis aut uisci referens, interdum olei. Si inciditur, uiridis intus caro apparet. Dolor autem  inflammatio ingens est, adeo ut acutam quoque febrem mouere consuerint.Super id, quod minus crebris foraminibus exasperatum est, recte inponitur et ficus arida et lini semen in mulso coctum et emplastra ac malagmata materiam educentia, aut quae proprie huc pertinentia supra posui.\n\t\t\t\t\t\t Super alterum et eadem medicamenta, et farina ex mulso cocta, sic ut i dimidium resinae terebenthinae misceatur; et ficus in mulso decocta, cui paulum hysopi contriti sit adiectum; et uuae tminiae pars quarta fico adiecta. Quod  \n\t\t\t\t\t\tsi parum in utrolibet genere medicamenta proficiunt, totum ulcus usque ad sanam carnem excidi oportebit. Vlcere ablato super plagam medicamenta danda sunt, primum quae pus citent, deinde quae purgent, tum quae impleant. Sunt uero quaedam uerrucis similia, quorum diuersa nomina ut uitia sunt. ACROCHORDONA uocant, ubi sub cute coit aliquid durius, et interdum paulo asperius, coloris eiusdem, infra tenue, ad cutem latius; idque modicum est, quia raro fabae magnitudinem excedit. Vix unum tantum eodem tempore nascitur, sed  plura, maximeque in pueris; eaque nonnumquam subito desinunt, nonnumquam mediocrem inflammationem excitant; sub qua etiam in pus conuertuntur.\n\t\t\t\t\t\t At THYMION nominatur, quod super corpus quasi uerrucula eminet, ad cutem tenue, supra latius, subdurum et in summo perasperum. Idque summum colorem floris thymi repraesentat, unde ei nomen est, ibique facile finditur et cruentatur; nonnumquam aliquantum sanguinis fundit, fere circa magnitudinem fabae Aegyptiae est, raro maius, interdum perexiguum. Modo unum autem, modo plura nascuntur, uel in palmis uel inferioribus pedum partibus. Pessima tamen in obscenis sunt maximeque ibi sanguinem fundunt.\n\t\t\t\t\t\t MYRMECIA autem uocantur humilira thymo durioraque, quae radices altius exigunt maioremque dolorem mouent: infra lata, super autem tenuia, minus sanguinis mittunt; magnitudine uix umquam lupini modum excedunt. Nascuntur ea quoque aut in palmis, aut inferioribus pedum partibus. CLAVVS autem nonnumquam quidem alibi, sed in pedibus tamen maxime nascitur, praecipue ex contuso, quamuis interdum aliter; dolorem, etiamsi non alias, tamen ingredienti mouet. Ex his acrochordon et thymium saepe etiam per se finiuntur, et  \n\t\t\t\t\t\tquo minora sunt, eo magis. Myrmecia et claui sine curatione uix umquam desinunt. Acrochordon, si excissa est, nullam radiculam reliquit, ideoque ne renascitur quidem. Thymio clauoque excissis, sub \n\t\t\t\t\t\trotunda radicula nascitur, quae penitus descendit ad carnem, eaque relicta idem rursus exigit. Myrmecia latissimis radicibus inhaerent, ideoque ne excidi quidem sine exulceratione magna possunt. Clauum subinde radere commodissimum est: nam sine ulla ui sic mollescit; ac si sanguinis quoque aliquid emissum est, saepe emoritur.\n\t\t\t\t\t\t Tollitur etiam, si quis eum circumpurgat, deinde inponit resinam, cui miscuit pulueris paulum, quem ex lapide molari contrito fecit. Cetera uero genera medicamentis adurenda sunt; aliisque id, quod ex faece uini; myrmecis id, quod ex alumine et sandaraca est, aptissimum. Sed ea, quae circa sunt, foliis contegi debent, ne ipsa quoque exulcerentur; deinde postea lenticula imponi. Tollit thymum etiam ficus in aqua cocta. At pusulae maxime uernis temporibus oriuntur. Earum plura genera sunt. Nam modo circa totum corpus partemue aspritudo quaedam fit, similis iis pusulis, quae ex urtica uel sudore nascuntur: exanthemata Graeci uocant; eaque modo rubent, modo colorem cutis non excedunt.\n\t\t\t\t\t\t Nonnumquam plures similes uaris oriuntur, nonnumquam maiores pusulae liuidae aut pallidae aut nigrae, aut aliter naturali colore mutato; subestque his umor. Vbi eae ruptae sunt, infra quasi exulcerata caro apparet: phlyctaenae Graece nominantur. Fiunt uel ex frigore uel ex igne uel ex medicamentis. Phyzacion autem paulo durior pusula est, subalbida, acuta, ex qua ipsa quod exprimitur umidum est. At  pusulis uero nonnumquam etiam ulcuscula unt aut aridiora aut umidiora; et modo tantum cum prurigine, modo etiam cum inflammatione aut dolore; exitque aut pus aut sanies aut \n\t\t\t\t\t\t\n\t\t\t\t\t\tutrumque; maximeque id euenit in aetate puerili, raro in medio corpore, saepe in eminentibus partibus.\n\t\t\t\t\t\t Pessima pusula est, quae epinyctis uocatur: ea colore uel subliuida uel nigra uel alba esse consueuit. Circa hanc autem uehemens inflammatio est; et cum adaperta est, reperitur intus exulceratio muccosa, colore umori suo similis. Dolor ex ea supra magnitudinem eius est: neque enim ea faba maior est. Atque haec quoque oritur in eminentibus  et fere noctu; unde nomen quoque a Graecis ei inpositum est.\n\t\t\t\t\t\t In omnium uero pusularum curatione primum est multum ambulare atque exerceri; si quid ista prohibet, gestari. Secundum est cibum minuere, abstinere ab omnibus acribus et extenuantibus; eademque nutrices facere oportet, si lactens puer ita adfectus est. Praeter haec is, qui iam robustus est, si pusulae minutae sunt, desudare in balneo debet, simulque super eas nitrum inspergere oleoque uinum miscere et sic ungui; tum descendere in solium. Si nihil sic proficitur, aut si maius pusularum genus occupauit, imponenda lenticula est, detractaque summa pellicula ad medicamenta lenia transeundum est.\n\t\t\t\t\t\t Epinyctis post lenticulam recte herba quoque sanguinali uel uiridi coriandro curatur. Vlcera ex pusulis facta tollit spuma argenti cum semine feni Graeci mixta, sic ut his inuicem rosa atque intubi sucus adiciatur, donec mellis crassitudo ei fiat. Proprie ad eas pusulas, quae infantes male habent, lapidis, quem pyriten uocant, P. #1114 VIII cum quinquaginta amaris nucibus miscetur, adiciunturque olei cyathi tres. Sed prius ungui ex cerussa pusulae debent, tum hoc inlini. Scabies uero durior: cutis rubicunda, ex qua pusulae oriuntur, quaedam umidiores, quaedam sicciores. Exit ex quibusdam sanies, fitque ex his continuata exulceratio pruriens; serpitque in quibusdam cito. Atque in aliis quidem ex toto desinit, in aliis uero certo tempore anni reuertitur. Quo asperior est quoque prurit magis, eo difficilius tollitur:  \n\t\t\t\t\t\titaque eam, quae talis est, agrian [id est feram] Graeci appellant.\n\t\t\t\t\t\t In hoc quoque uictus ratio eadem quae supra necessaria est: medicamentum autem ad incipientem hanc idoneum est, quod fit ex spodi, croci, aeruginis, singulorum P. #1114 ; piperis albi, omphaci, singulorum P. #1108 I; cadmiae P. #1114 VIII. At ubi iam exulceratio est, id, quod fit ex sulpuris P. #1114 I; cerae P. #1114 IIII; picis liquidae hemina; olei sextaris duobus; quae simul incocuntur, dum crassitudo mellis sit.\n\t\t\t\t\t\t Est etiam quod ad Protarchum auctorem refertur. Habet farinae lupinorum S. I.; nitri cyathos IIII S.; picis liquidae heminam; resinae umidae selibram; aceti cyathos tres. Crocum quoque, Lycium, aerugo, murra, cinis aequis portionibus recte miscentur,  ex passo cocuntur; idque omnem pituitam ubique sustinet. Ac si nihil aliud est, amurca  tertiam partem decocta uel sulpur pici liquidae mixtum, sicut in pecoribus proposui, hominibus quoque scabie laborantibus opitulantur. Inpetiginis uero species sunt quattuor. Minime mala est, quae similitudinem scabie repraesentat: nam et rubet  durior est et exulcerata est et roditur. Distat autem ab ea, quod magis exulcerata est et uaris similis pusulas habet; uidenturque esse in ea quasi bullulae quaedam, ex quibus interposito tempore squamulae resoluuntur; certioribus hoc temporibus reuertitur.\n\t\t\t\t\t\t Alterum genus peius est, simile papulae fere, sed asperius rubicundiusque; figuras uarias habet; squamulae ex summa cute discedunt; roso maior est; celerius et latius procedit certioribusque etiamnum quam prior temporibus et fit et  \n\t\t\t\t\t\tdesinit: rubrica cognominat. Tertia etiannum deterior est: nam et crassior est et durior et magis tumet; in summa cute finditur et uehementius roditur. Ipsa quoque squamosa sed nigra; proceditque et late nec tarde; et minus errat in temporibus, quibus aut oritur aut desinit neque ex toto tollitur: nigrae cognomen est.\n\t\t\t\t\t\t Quartum genus est, quod curationem omnino non recipit, distans colore: nam subalbidum est et recenti cicatrici simile; squamulasque habet , quasdam lenticulae similes, quibus dempti \n\t\t\t\t\t\tnonnumquam profluit sanguis. Alioqui uero umor eius albidus est, cutis dura atque fissa est; proceditque latius. Haec uero omnia genera maxime oriuntur in pedibus et manibus; atque ungues quoque infestant. Medicamentum non aliud ualentius est quam quod ad scabiem quoque pertinere sub auctore Protarcho retuli. Sarapion autem nitri P. #1114 II, sulpuris P. #1114 IIII excipiebat resina copiosa, eaque utebatur. Papularum uero duo genera sunt. Alterum est in quo per minimas pusulas cutis exasperatur et rubet leuiterque roditur: medium habet pauxillo leuius, tarde serpit. Idque uitium maxime rotundum incipit, eademque ratione in orbem procedit. Altera autem est, quam agrian [id est feram] Graeci appellant; in qua similiter quidem sed magis cutis exasperatur exulceraturque, ac uehementius et roditur et rubet et interdum etiam pilos remittit.\n\t\t\t\t\t\t Minus rotunda est, difficilius sanescit: nisi sublata est, in inpetiginem uertitur. Sed leuis papula etiam, si ieiuna saliua cotidie defricatur, sanescit: maior commodissime murali herba tollitur, si sub ea detrita est. Vt uero ad composita medicamenta ueniamus, idem illud Protarchi tanto  \n\t\t\t\t\t\tualentius in his est, quanto minus in his uiti est. Alterum ad idem Myronis: nitri rubri, turis, singulorum P. #1108 I; cantharidum purgatarum P. #1108 II; sulpuris ignem non experti tantundem; resinae terebenthinae liquidae P. #1108 XX; farinae loli S. III; gitti cyathos III S.; picis crudae S. I. Vitligo quoque quamuis per se nullum periculum adfert, tamen et foeda est et ex malo corporis habitu fit. Eius tres species sunt. Alphos uocatur, ubi color albus est, fere subasper, et non continuus, ut quaedam quasi guttae dispersae esse uideantur. Interdum etiam latius et cum quibusdam intermissionibus serpit.\n\t\t\t\t\t\t Melas colore ab hoc differt, quia niger est et umbrae similis: cetera eadem sunt. Leuce habet quiddam simile alpho, sed magis albida est, et altius descendit, in eaque albi pili sunt et lanugini similes. Omnia haec serpunt, sed in aliis celerius, in aliis tardius. Alphos et melas in quibusdam uariis temporibus et oriuntur et desinunt: leuce quem occupauit, non facile dimittit. Priora curationem non difficillimam recipiunt, ultimum uix umquam sanescit; ac si quid ei uitio demptum est, tamen non ex toto sanus color redditur.\n\t\t\t\t\t\t Vtrum autem aliquod horum sanabile sit, an non sit, experimento facile colligitur. Incidi enim cutis debet aut acu pungi: si sanguis exit, quod fere fit in duobus prioribus, remedio locus est; si umor albidus, sanari non potest; itaque ab hoc quidem abstinendum est. Super id uero, quod curationem recipit, inponenda lenticula mixta cum sulpure et ture, sic ut ea contrita ex aceto sint. Aliud ad idem, quod ad Irenaeum auctorem refertur: alcyonium, nitrum,  fici folia arida paribus portionibus contunduntur adiecto aceto.\n\t\t\t\t\t\t His in sole uitligo perunguitur, deinde non ita multo post,  nimis erodatur, eluitur. Proprie quidam Myrone auctore eos, quos alphos uocari dixi, hoc medicamento perungunt: sulpuris P. #1108  \n\t\t\t\t\t\t#1109 #1110; aluminis scissilis P.  #1109; nitri P.  #1109 #1109; murti aridae contrita acetabulum miscent; deinde in balneo super uitliginem inspergunt farina ex faba, tum haec inducunt. Ii uero, quos melanas uocari dixi, curantur, cum simul contrita sunt alcyoneum, tus, hordeum, faba; eaque sine oleo in balineo ante sudorem insperguntur; tum genus id uitliginis defricatur. Dixi de is uitiis, quae per totum corpus orientia medicamentorum auxilia desiderant: nunc ad ea ueniam, quae non nisi in SINGVLIS PARTIBVS incidere consuerunt, orsus a capite. In hoc igitur capillis fluentibus maxime quidem saepe radendo succurritur. Adicit autem uim quandam ad continendum ladanum cum oleo mixtum. Nunc de is capillis loquor, qui post morbum fere fluunt: nam quominus caput quibusdam aetate nudetur, succurri nullo modo potest. Porrigo autem est, ubi inter pilos quaedam quasi squamulae surgunt haeque a cute resoluuntur: et interdum madent, multo saepius siccae sunt. Idque euenit modo sine ulcere, modo exulcerato loco, huic quoque modo malo odore, modo nullo accedente. Fereque id in capillo fit, rarius in barba, aliquando etiam in supercilio. Ac neque sine aliquo uitio corporis nascitur neque ex toto inutile est: nam bene integro capite non exit.Vbi aliquod in eo uitium est, non incommodum est summam cutem potius subinde corrumpi quam id quod nocet in aliam partem magis necessariam uerti.\n\t\t\t\t\t\t Commodius est ergo subinde pectendo repurgare quam id ex toto prohibere. Si tamen ea res nimium offendit, quod umore sequente fieri potest, magisque si is etiam mali odoris est, caput saepe radendum est, dein id super adiuuandum aliquis ex leuiter reprimentibus, quale est nitrum cum aceto, uel ladanum cum murteo et uino, uel myrobalanum cum uino. Si parum per haec proficitur, uehementioribus uti licet, cum eo ut sciamus utique in recenti uitio id inutile esse. Est etiam ulcus, quod a fici similitudine sycosis a Graecis nominatur: caro excrescit. Et id quidem generale est: sub eo uero duae species sunt: alterum ulcus durum et rotundum est, alterum umidum et inaequale. Ex duro exiguum quiddam et glutinosum exit, ex umido sumplus et mali odoris.\n\t\t\t\t\t\t Fit utrumque in is partibus, quae pilis conteguntur: sed id quidem, quod callosum et rotundum est, maxime in barba, id uero, quod umidum, praecipue in capillo.Super utrumque oportet inponere elaterium aut lini semen contritum et aqua coactum aut ficum in aqua decoctam aut emplastrum tetrapharmacum ex aceto subactum; terra quoque Eretria ex aceto liquata recte inlinitur. Arearum quoque duo genera sunt. Commune utrique est, quod emortua summa pellicula pili primum extenuantur, deinde excidunt; ac si ictus is locus est, sanguis exit liquidus et mali odoris. Increscitque utrumque in aliis celeriter, in aliis tarde; peius est i quod densam cutem et subpinguem  ex toto glabram fecit.\n\t\t\t\t\t\t Sed ea, quae alopecia nominatur, sub qualibet figura dilatatur. Est et in capillo et in barba. Id uero, quod a similitudine ophis appellatur, incipit ab occipitio; duorum digitorum latitudinem non excedit; ad aures duobus capitibus serpit, quibusdam etiam ad frontem, donec se duo capita in priore parte committant. Illud uitium in qualibet aetate et, hoc fere in infantibus.Illud uix umquam sine curatione, hoc per se saepe finitur.\n\t\t\t\t\t\t Quidam haec genera arearum scalpello exasperant: quidam inlinunt adurentia ex oleo, maximeque chartam conbustam: quidam resinam terebenthinam cum thabsia inducunt. Sed nihil melius est quam nouacula cottidie radere, quia, cum paulatim summa pellicula excisa est, adaperiuntur pilorum radiculae; neque ante oportet desistere, quam frequentem pilum nasci apparuerit. Id autem, quod subinde raditur, inlini atramento scriptorio satis est. Paene ineptiae sunt curare uaros et lenticulas et ephelidas, sed  \n\t\t\t\t\t\teripi tamen feminis cura cultus sui non potest. Ex his autem, quas supra posui, uari lenticulaeque uulgo notae sunt; quamuis rarior ea species est, quam semion Graeci uocant, cum sit ea lenticula rubicundior et inaequalior. Ephelis uero a plerisque ignoratur, quae nihil est nisi asperitas quaedam et durities mali coloris.\n\t\t\t\t\t\t Cetera non nisi in facie, lenticula etiam in alia parte nonnumquam nasci solet; de qua per se scribere alio loco uisum operae pretium non est.Sed uar commodissime tolluntur inposita resina, cui  \n\t\t\t\t\t\tminus quam ipsa est aluminis scissilis, et paulum mellis adiectum est. Lenticulam tollunt galbanum et nitrum, cum pares portiones habent contritaque ex aceto sunt, donec ad mellis crassitudinem uenerint. His corpus inlinendum et interpositis pluribus horis [mane] eluendum est oleoque leuiter unguendum.\n\t\t\t\t\t\t Ephelidem tollit resina, cui tertia pars salis fossilis et paulum mellis adiectum est. Ad omnia ista uero atque etiam ad colorandas cicatrices potest ea compositio, quae ad Tryphonem patrem auctorem refertur. In ea pares portiones  myrobalani magmatis, cretae Cimoliae subcaeruleae, nucum amararum, farinae hordei atque erui, struthi albi, sertulae Campanae seminis. Quae omnia contrita melle quam amarissimo coguntur, inlitumque  \n\t\t\t\t\t\tuespere mane Sed haec quidem mediocria sunt. Ingentibus uero et uariis casibus OCVLI nostri patent; qui cum magnam partem ad uitae simul et usum et dulcedinem conferant, summa cura tuendi sunt. Protinus autem orta lippitudine quaedam notae sunt, ex quibus quid euenturum sit colligere possumus. Nam si simul et lacrima et tumor et crassa pituita  lacrimae mixta est, si ea lacrima calida  est, pituita uero alba et mollis, tumor non durus, longae  \n\t\t\t\t\t\tualetudinis metus non est.\n\t\t\t\t\t\t At si lacrima multa et calida, pituitae paulum, tumor modicus est, idque in uno oculo est, longum id, sed sine periculo futurum est. Idque lippitudinis genus minime cum dolore est, sed uix ante uicensimum diem tollitur, nonnumquam per duos menses durat. Quandoque finitur, pituita alba et mollis incipit esse, lacrimaeque miscetur. At si simul ea utrumque oculum inuaserunt, potest esse breuior, sed periculum ulcerum est. Pituita autem sicca et arida dolorem quidem mouet, sed maturius desinit, nisi quid exulcerauit.\n\t\t\t\t\t\t Tumor magnus  sine dolore est et siccus, sine ullo periculo est: si siccus quidem, sed cum dolore est, fere exulcerat, et nonnumquam ex eo casu fit, ut palpebra cum oculo glutinetur. Eiusdem exulcerationis timor in palpebris pupillisue est, ubi super magnum dolorem lacrimae salsae calidaeque eunt, aut etiam, si tumore [in] \n\t\t\t\t\t\tfinito diu lacrima cum pituita profluit.\n\t\t\t\t\t\t Peius etiamnum est, ubi pituita lida aut liuida est, lacrima calida et multa profluit, caput calet, a temporibus ad oculos dolor peruenit, nocturna uigilia urget, siquidem sub his oculus plerumque rumpitur, uotumque est, ut tantum exulceretur. Intus ruptum oculum febricula iuuat. Si foras iam ruptus  \n\t\t\t\t\t\tprocedit, sine auxilio est. Si de nigro aliquid albidum factum est, diu manet: at si asperum et crassum est, etiam post curationem uestigium aliquod relinquit.\n\t\t\t\t\t\t Curari uero oculos sanguinis detractione, medicamento, balneo, uino uetustissimus auctor Hippocrates memoriae prodidit: sed eorum tempora et causas parum explicuit, in quibus medicinae summa est. Neque minus in abstinentia et alui ductione saepe auxilii est. Hos igitur interdum inflammatio occupat, ubi cum tumore in his dolor est, sequiturque pituitae cursus nonnumquam copiosior uel acrior, nonnumquam utraque parte moderatior. In eiusmodi casu prima omnium sunt quies et abstinentia.\n\t\t\t\t\t\t Ergo primo die loco obscuro cubare debet, sic ut a sermone quoque abstineat; nullum cibum adsumere, si fieri potest, ne aquam quidem; si[n] minus, certe quam minimum eius. Quod si graues dolores sunt, commodius secundo die; si tamen res urget, etiam primo sanguis mittendus est, utique, si in fronte uenae tument, si firmo corpore materia superest. Si uero minor impetus, minus acrem curationem requirit; aluum, sed non nisi secundo tertioue die, duci oportet. \n\t\t\t\t\t\t modica inflammatio neutrum ex his auxilium desiderat, satisque est uti quiete et abstinentia. Neque tamen lippientibus longum ieiunium necessarium est, ne pituita tenuior atque acrior fiat: sed secundo die dari debet id, quod leuissimum uideri potest ex is, quae pituitam faciunt crassiorem; qualia sunt oua sorbilia: si minor uis urget, pulticula quoque aut panis ex lacte. Insequentibusque diebus quantum inflammationi detrahetur, tantum adici cibis poterit, sed generis eiusdem; utique ut nihil salsum, nihil acre, nihil ex is, quae extenuant, sumatur, nihil potui praeter aquam.\n\t\t\t\t\t\t Et uictus quidem ratio talis maxime necessaria est. Protinus autem primo die croci P. #1108 I, et farinae candidae quantum tenuissimae P.  excipere oportet oui albo, donec mellis crassitudinem habeat, idque in linteolum inlinre, et fronti adglutinare, ut conpressis uenis pituitae impetum cohibeat. Si crocum non est, tus idem facit. Linteolo  \n\t\t\t\t\t\tan lana excipiatur, nihil interest.\n\t\t\t\t\t\t Superinungui uero oculi debent, sic ut croci quantum tribus digitis conprehendi potest, sumatur; murrae ad fabae, papaueris lacrimae ad lenticulae magnitudinem; eaque cum passo conterantur, et specillo super oculum inducantur. Aliud ad idem: murrae P. #1108 #1110; mandragorae suci P. #1108 I; papaueris lacrimae P. #1108 II; foliorum rosae, cicutae seminis, singulorum P. #1108 III; acaciae P. #1108 IIII; cummis P. #1108 VIII.\n\t\t\t\t\t\t Et haec quidem interdiu: nocte uero, quo commodior quies ueniat, non alienum est superinponere candidi panis interiorem partem ex uino subactam: nam et pituitam reprimit, et, si quid lacrimae processit, absorbet, et oculum glutinari non patitur. Si graue id et durum propter magnum oculorum dolorem uidetur, oui et album et uitellus in uas defundendum est, adiciendumque eo mulsi paulum, idque digito permiscendum. Vbi facta unitas est, demitti debet lana mollis bene carpta, quae id excipiat, superque oculos inponi.\n\t\t\t\t\t\t Ea res et leuis est et refrigerando pituitam coercet, et non exarescit, et glutinari oculum non patitur. Farina quoque hordeacia cocta, et cum malo Cotoneo cocto mixta commode inponitur; neque a ratione abhorret etiam penicillo potissimum uti expresso, si leuior impetus est, ex aqua, si maior, ex posca. Priora fascia deliganda sunt, ne per somnum cadant: at hoc superinponi satis est, quia et reponi ab ipso commode potest, et, cum inaruit, iterum madefaciendum est.\n\t\t\t\t\t\t Si tantum mali est, ut somnum diu prohibeat, eorum aliquod dandum est, quae anodyna Graeci appellant; satisque puero quod erui, uiro quod fabae magnitudinem impleat. In ipsum uero oculum primo die, nisi modica inflammatio est, nihil recte coicitur: saepe enim potius concitatur eo pituita quam minuitur. A secundo die graui quoque lippitudini per indita medicamenta recte succurritur, ubi uel iam sanguis missus uel aluus ducta est, aut neutrum necessarium esse manifestum est. Multa autem multorumque auctorum collyria ad id apta sunt, nouisque etiam nunc mixturis temperari possunt, cum lenia medicamenta et modice reprimentia facile et uarie misceantur. Ego nobilissima exequar. Est igitur Philonis, quod habet cerussae elotae, spodii, cummis, singulorum P. #1108 I; papaueris lacrimae conbustae P. #1108 I. Illud scire oportet, hic quoque omnia medicamenta singula primum per se teri, deinde mixta iterum adiecta paulatim uel aqua uel alio umore: cummi cum quasdam alias facultates habeat, hoc maxime praestare, ut, ubi collyria facta inaruerunt, glutinata sint neque frientur. Dionysi uero collyrium est: papaueris lacrimae combustae, donec tenerescat, P. #1108 I #1109; turis combusti, cummis, singulorum P. #1108 S; spodii P. #1108 IIII. Cleonis nobile admodum: papaueris lacrimae frictae P. #1108 I; croci P. #1108 #1109; cummis P. #1108 I; quibus cum teruntur adicitur rosae sucus. Aliud eiusdem ualentius: squamae aeris, quod stomoma appellant, P. #1108 I; croci P. #1108 II; spodii P. #1108 IIII; plumbi eloti et combusti\n\t\t\t\t\t\t P. #1108 I; cummis tantundem. Attalium quoque ad idem est, maxime ubi multa pituita profluit: castorei P. #1108 #1110; aloes P. #1108 #1109; croci P. #1108 I; murrae P. #1108 II; Lyci P. #1108 III; cadmiae curatae P. #1108 VIII; stibis tantundem, acaciae suci P. #1108 XII. Quod  cummis uid hoc non habet, liquidum in puxidicula seruatur. Theodotus uero huic compositioni adiecit papaueris lacrimae combustae P. #1108 #1110; aeris combusti et eloti P. #1108 II; nucleos palmularum combustos P. #1108 X; cummis P. #1108 XII. At ipsius Theodoti, quod a quibusdam acharistum nominatur, eiusmodi est: castorei, nardi Indici, singulorum P. #1108 I; Lyci P.  #1109; papaueris lacrimae tantundem; murrae P. #1108 II; croci, cerussae elotae, aloes, singulorum P. #1108 III; cadmiae botruitidis elotae, aeris conbusti, singulorum P. #1108 VIII; cummis P. #1108 XVIII; acaciae suci P. #1108 XX; stibis tantundem; quibus aqua pluuia[ti]lis adicitur. Praeter haec ex frequentissimis collyriis est id, quod quidam cycon, quidam a cinereo colore tephron appellant: amuli, traantae, acaciae suci, cummis, singulorum P. #1108 I; papaueris lacrimae P. #1108 II; cerussae elotae P. #1108 IIII; spumae elotae P.  VIII, quae aeque ex aqua pluuia[ti]li conteruntur. Euelpides autem, qui aetate nostra maximus fuit ocularius medicus, utebatur eo, quod ipse conposuerat: trygodes nominabat: castorei P. #1108 #1109 #1109; Lyci, nardi, papaueris lacrimae, singulorum P. #1108 I; croci, murrae, aloes, singulorum P. #1108 IIII; aeris combusti P. #1108 VIIII; cadmiae et stibis, singulorum P. #1108 XII; acaciae suci P. #1108 XXXVI; cummis tantundem. Quo grauior uero quaeque inflammatio est, eo magis leniri medicamentum debet adiecto uel albo oui uel muliebri lacte. At si neque medicus neque medicamentum praesto est, saepius utrumlibet horum  oculos penicillo ad id ipsum facto infusum id malum lenit. Vbi uero aliquis releuatus est, iamque cursus pituitae constitit, reliquias fortasse leniores futuras discutiunt balneum et uinum.\n\t\t\t\t\t\t Igitur lauari debet leuiter ante oleo perfricatus diutiusque in cruribus et feminibus, multaque calida aqua fouere oculos; deinde per caput prius calida, deinde egelida perfundi:  balineo cauere ne quo frigore afflatuue laedatur; post haec cibo paulo pleniore quam ex eorum dierum consuetudine uti uitatis tamen omnibus pituitam extenuantibus. Vinum bibere  subausterum, modice uetus, neque effuse neque timide, ut neque cruditas ex eo et tamen somnus fiat lenianturque intus latentia acria.\n\t\t\t\t\t\t Si quis in balineo sensit maiorem oculorum perturbationem quam attulerat, quod incidere is solet, qui manente adhuc pituitae  \n\t\t\t\t\t\tcursu festinarunt, quam primum discedere debet, nihil eo die uini adsumere, cibi minus etiam quam pridie. Deinde cum primum satis pituita substitit, iterum ad usum balinei redire. Solet tamen euenire nonnumquam siue tempestatium uitio siue corporis, ut pluribus diebus neque dolor neque inflammatio et minime pituitae cursus finiatur. Quod ubi incidit iamque ipsa uetustate res matura est, ab his isdem auxilium petendum est [id est balineo et uino].\n\t\t\t\t\t\t Haec enim ut in recentibus malis aliena sunt, quia concitare ea possunt et accendere, sic in ueteribus, quae nullis aliis auxiliis cesserunt, admodum efficacia esse consuerunt, uidelicet hic quoque ut alibi, cum secunda uana fuerunt, contrariis adiuuantibus. Sed ante tonderi ad cutem conuenit, deinde in balineo aqua calida quam plurima caput atque oculos fouere, tum utrumque penicillo detergere, et ungere caput irino unguento; continereque in lectulo se, donec omnis calor, qui conceptus est, finiatur desinatque sudor, qui necessario in capite collectus est.\n\t\t\t\t\t\t Tum ad idem cibi uinique genus ueniendum, sic ut potiones meracae sint; obtegendumque caput et quiescendum. Saepe enim post haec grauis somnus, saepe sudor, saepe alui deiectio pituitae cursum finit. Si leuatum malum est, quod aliquanto saepius fit, per plures dies idem fieri oportet, donec ex toto sanitas restituatur. Si diebus isdem aluus nihil reddit, ducenda est, quo magis superiores partes leuentur.\n\t\t\t\t\t\t Nonnumquam autem ingens flammatio tanto impetu erumpit, ut oculos sua sede propellat: proptosin id, quoniam oculi procidunt, Graeci appellant. His utique, si uires patiuntur, sanguinem mitti; si id fieri non potest, aluum duci, longioremque inediam indici necessarium est. Opus autem lenissimis medicamentis est, ideoque Cleonis collyrio quidam, quod ex duobus ante positum est, utuntur: sed optumum  Nilei, neque de ullo magis inter omnes auctores conuenit. Id habet nardi Indici, papaueris lacrimae, singulorum P. #1108 #1110; cummis P. #1108 I; croci P. #1108 II; foliorum rosae recentium P. #1108 IIII; quae uel aqua pluuia[ti]li, uel uino leni, subaustero coguntur. Neque alienum est malicorium uel sertulam Campanam ex uino coquere, deinde conterere; aut murram nigram cum rosae foliis miscere; aut hyoscyami  cum oui uitello cocti aut farinam cum acaciae suco uel passo aut mulso; quibus si folia quoque papaueris adiciuntur, aliquanto ualentiora sunt.\n\t\t\t\t\t\t Horum aliquo praeparato penicillo fouere oculos oportet ex aqua calida expresso, in qua ante uel murti uel rosae folia decocta sint; deinde ex illis aliquid inponi. Praeter haec ab occipitio incisa cute cucurbitula adhibenda est. Quod si per haec restitutus oculus in sedem suam non est eodemque modo prolapsus permanet, scire oportet lumen esse amissum; deinde futurum ut aut indurescat is aut in pus uertatur. Si suppuratio se ostendit ab eo angulo, qui tempori propior est, incidi oculus debet, ut effuso pure et inflammatio ac dolor finiatur, et intus tunicae residant, quo minus foeda postea facies sit.\n\t\t\t\t\t\t Vtendum deinde uel his collyriis est ex lacte aut ouo, uel croco * * * uel cui album oui misceatur. At si induruit et sic emortuus est, ne in pus uerteretur, quatenus foede prominebit, excidendum erit, sic ut hamo summa tunica adprehendatur, infra id scalpellus incidat; tum eadem medicamenta erunt coicienda, donec omnis dolor finiatur. Isdem medicamentis in eo quoque oculo utendum est, qui prius procidit, dein per plura loca fissus est. Solent etiam carbunculi ex inflammatione nasci, nonnumquam in ipsis oculis, nonnumquam in palpebris, et in his ipsis modo ab interiore modo ab exteriore.In hoc casu aluus ducenda est, cibus minuendus, lac potui dandum, ut acria quae laeserunt leniantur. Quod  \n\t\t\t\t\t\tad cataplasmata et medicamenta pertinet, is utendum, quae aduersum inflammationem proposita sunt. Atque hic quoque Nilei collyrium optimum est: si tamen carbunculus in exteriore palpebrae parte est, ad cataplasmata aptissimum est lini semen ex mulso coctum; aut si id non est, tritici farina eodem modo cocta. Pusulae quoque ex inflammatione interdum oriuntur. Quod si inter initia protinus incidit, magis etiam seruanda sunt, quae de sanguine et quiete supra proposui: sin serius quam ut sanguis mitti possit, aluus tamen ducenda est; si id quoque aliqua res inhibet, utique uictus ratio seruanda est. Medicamentis autem hc quoque lenibus opus est, quale Nilei, quale Cleonis est. Id quoque, quod Philalethus uocatur, hc aptum est: murrae, papaueris lacrimae, singulorum P. #1108 I; plumbi eloti, terrae Samiae, quae aster uocatur, tracanti, singulorum P. #1108 IIII; stibis cocti, amuli, singulorum P. #1108 VI; spodi eloti, cerussae elotae, singulorum P. #1108 VIII. Quae aqua pluuia[ti]li excipiuntur. Vsus collyrii uel ex ouo uel ex lacte est. Ex pusulis ulcera interdum fiunt; ea recentia aeque lenibus medicamentis nutrienda sunt, et isdem fere, quae supra in pusulis posui.Fit quoque proprie ad haec quod dia libanu uocatur. Habet aeris combusti et eloti, papaueris lacrimae frictae, singulorum P. #1108 I; spodi eloti, turis, stibis combusti et eloti, murrae, cummis, singulorum P. #1108 II. Euenit etiam, ut oculi uel ambo uel singuli minores fiant quam esse naturaliter debeant; idque et acer pituitae cursus in lippitudine efficit et continuati fletus et ictus parum bene curati.In his quoque isdem lenibus medicamentis ex muliebri lacte utendum est; cibis uero is, qui maxime corpus alere et inplere consuerunt; uitandaque omni modo causa, quae lacrimas excitet, curaque domesticorum; quorum etiam, si quid tale incidit, [eius] notitiae subtrahendum. \n\t\t\t\t\t\t\n\t\t\t\t\t\tAtque acria quoque medicamenta et acres cibi non alio magis nomine his nocent, quam quod lacrimas mouet. Genus quoque uiti est, qu inter pilos palpebrarum peduculi nascuntur: pthiriasi Graeci nominant. Quod cum ex malo corporis habitu fiat, raro non ultra procedit. Sed fere tempore interposito pituitae cursus acerrimus sequitur, exulceratisque uehementer oculis aciem quoque ipsam corrumpit.His aluus ducenda est, caput ad cutem tondendum, diuque cotidie ieiunis perfricandum; his ambulationibus aliisque exercitationibus diligenter utendum; gargarizandum ex mulso, in quo nepeta et pinguis ficus decocta sit;\n\t\t\t\t\t\t saepe in balineo multa aqua calida fouendum caput; uitandi acres cibi, lacte uinoque pingui utendum, bibendumque liberalius quam edendum est. Medicamenta uero intus quidem lenia danda sunt, ne quid acrioris pituitae concitent, super ipsos uero peduculos alia, quae necare eos, et prohibere, ne similes nascantur, possint. Ad id ipsum spumae nitri P. #1108 #1110; sandaracae P. #1108 #1110; uuae tminiae P. #1108 I simul teruntur, adiciturque uetus oleum pari portione atque acetum, donec mellis ei crassitudo sit. Hactenus oculorum morbi * * * lenibus medicamentis nutriuntur. Genera deinde alia sunt, quae diuersam curationem desiderant, fereque ex inflammationibus nata, sed finitis quoque his manentia. Atque in primis in quibusdam perseuerat tenuis pituitae cursus; quibus aluus  inferiore parte euocanda est, demendum aliquid ex cibo. Neque alienum est inlini frontem conpositione Andriae, quae habet cummis P. #1108 I; cerussae, stibis, singulorum P. #1108 II; spumae argenti coctae et elotae P. #1108 IIII.\n\t\t\t\t\t\t Sed ea spuma ex aqua pluuia[ti]li coquitur, et arida haec medicamenta ex suco murti conteruntur. His inlita fronte cataplasma quoque superiniciendum est ex farina, quae frigida aqua coacta sit, cuique aut acaciae sucus aut cupressus adiecta sit.  \n\t\t\t\t\t\tCucurbitula quoque inciso uertice recte acommodatur aut ex temporibus sanguis emittitur.\n\t\t\t\t\t\t Inungui uero eo debet, quod habet: squamae aeris, papaueris lacrimae, singulorum P. #1108 ; ceruini cornus conbusti et eloti, plumbi eloti, cummis, singulorum P. #1108 IIII; turis P. #1108 XII. Hoc collyrium, quia cornu habet, dia tu ceratos nominatur. Quotienscumque non adicio, quod genus umoris adiciendum sit, aquam intellegi uolo. Ad idem Euelpidis, quod memigmenon nominabat. In eo papaueris lacrimae  singulae unciae sunt; cummis libra ; aeris combusti P.  I S. Inter has autem curationes post intermissiones aliqua prosunt balineum et uinum. Cumque omnibus lippientibus uitandi cibi qui extenuant, tum praecipue, quibus tenuis umor diu fertur. Quod si iam fastidium est eorum, quae pituitam crassiorem reddunt (sicut in hoc genere materiae maxime promptum est), confugiendum est ad ea, quae, quia uentrem, corpus quoque adstringunt. At ulcera, si cum inflammatione finita *  sunt, aut supercrescentia aut sordida aut caua aut certe uetera esse consuerunt. Ex his supercrescentia collyrio, quod memigmenon uocatur, optime reprimuntur: sordida purgantur et eodem et eo, quod zmilion nominatur.\n\t\t\t\t\t\t Habet aeruginis P. #1108 IIII; cummis tantundem; Hammoniaci, mini Sinopici, singulorum P. #1108 XVI; quae quidam ex aqua, quidam, quo uehementiora sint, ex aceto terunt. Id quoque Euelpidis, quod pyrron[a] appellabat, huc utile est: croci P. #1108 I; papaueris lacrimae, cummis, singulorum P. #1108 II; aeris combusti et eloti, murrae, singulorum P. #1108 IIII; piperis albi P. #1108 VI. Sed ante leni, tum hoc inunguendum est. Id quoque eiusdem, quod spaerion nominabat, eodem ualet: lapidis haematitis eloti P. #1108 I #1109; piperis grana sex; cadmiae elotae, murrae, papaueris lacrimae, singulorum P. #1108 II; croci P. #1108 IIII; cummis P. #1108 VIII. Quae cum uino Aminaeo conterantur. Liquidum autem medicamentum ad idem conponebat, in quo erat haec: aeruginis P. #1108 #1109; misy conbusti, atramenti sutori, cinnamomi, singulorum P. #1108 I; croci, nardi, papaueris lacrimae, singulorum P. #1108 I #1109; murrae P. #1108 II; aeris combusti P. #1108 III; cineris ex odoribus P. #1108 IIII; piperis grana XV. Haec ex uino austero teruntur, deinde cum passi tribus heminis decocuntur, donec corpus unum sit; idque medicamentum uetustate efficacius fit. Caua uero ulcera commodissime implent ex is, quae supra posita sunt, sphaerion et id, quod Philalethus uocatur. Idem spaerion uetustis ulceribus et uix ad cicatrices uenientibus optime succurrit. Est etiam collyrium, quod, cum ad plura ualeat, plurimum tamen proficere in ulceribus uidetur.  ad Hermone auctorem. Habet piperis longi P. #1108 I #1109; albi P. #1108 #1110; cinnamomi, costi, singulorum P. #1108 I; atramenti sutori, nardi, casiae, castorei, singulorum P. #1108 II; gallae P. #1108 V; murrae, croci, turis, Lyci, cerussae, singulorum P. #1108 VIII; papaueris lacrimae P. #1108 XII; aloes, aeris combusti, cadmiae, singulorum P. #1108 XVI; acaciae, stibis, cummis, singulorum P. #1108 XXV. Factae uero ex ulceribus cicatrices duobus uitiis periclitantur, ne aut cauae aut crassae sint. Si cauae sunt, potest eas implere id, quod phaerion uocari dixi, uel id, quod Asclepios nominatur. Habet papaueris lacrimae P. #1108 II; sagapeni, opopanacis, singulorum P. #1108 III; aeruginis P. #1108 IIII; cummis P. #1108 VIII;  cadmiae elotae, cerussae, singulorum P. #1108 XVI.\n\t\t\t\t\t\t At si crassae cicatrices sunt, extenuat uel milion uel Canopitae collyrium, quod habet: \n\t\t\t\t\t\t\n\t\t\t\t\t\tcinnamomi, acaciae, singulorum P. #1108 I; cadmiae elotae, croci, murrae  cummis, singulorum P. #1108 II; piperis albi, turis, singulorum P. #1108 III; aeris combusti P. #1108 VIII.\n\t\t\t\t\t\t Vel Euelpidis pyxinum, quod ex his constat: salis fossilis P. #1108 IIII; Hammoniaci thymiamatis P. #1108 \n\t\t\t\t\t\tVIII; papaueris lacrimae P. #1108 XII; cerussae P. #1108 XV; piperis albi, croci  singulorum P. #1108 XXXII; cummis P. #1108 XIII; cadmiae elotae P. #1108 VIIII. Maxime tamen tollere cicatricem uidetur id, quod habet: cummis P. #1108 #1109; aeruginis P. #1108 I; croci magmatis P. #1108 IIII. Est etiam genus inflammationis, in qua, si cui tument ac distenduntur cum dolore oculi, sanguinem ex fronte mitti necessarium est, multaque aqua calida caput atque oculos fouere; gargarizare ex lenticula uel fici cremore; inungui acribus medicamentis, quae supra conprehensa sunt, maximeque eo, quod sphaerion nominatur, quod lapidem haematitem habet. Atque alia quoque utilia sunt, quae ad extenuandam aspritudinem fiunt, de qua protinus dicam. Haec autem inflammationem oculorum fere sequitur, interdum maior, interdum leuior. Nonnumquam etiam ex aspritudine lippitudo fit, ipsam deinde aspritudinem auget, fitque ea  breuis, in aliis longa et quae uix umquam finiatur.In hoc genere ualetudinis quidam crassas durasque palpebras et ficulneo folio et asperato specillo et interdum scalpello eradunt, uersasque cotidie medicamentis suffricant; quae neque nisi in magna uetustaque aspritudine neque saepe facienda sunt: nam melius eodem ratione uictus et idoneis medicamentis peruenitur.\n\t\t\t\t\t\t Ergo exercitationibus utemur et balneo frequentiore, multaque * oculorum aqua calida fouebimus; cibos autem sumemus acres et extenuantis, medicamentum id, quod Caesarianum uocatur. Habet atramenti sutori P. #1108 I #1110; misy P. #1108 I #1109; piperis albi P. #1108 #1109  \n\t\t\t\t\t\t#1109; papaueris lacrimae, cummis, singulorum P. #1108 II; cadmiae elotae P. #1108 IIII; stibis P. #1108 VI; satisque constat hoc collyrium aduersus omne genus oculorum ualetudinis idoneum esse, exceptis is, quae lenibus nutriuntur. Id quoque, quod Hieracis nominatur, ad aspritudinem potest. Habet murrae P. #1108 I; Hammoniaci thymiamatis P. #1108 II; aeruginis rasae P. #1108 IIII. Ad idem idoneum est etiam id, quod Canopitae est et, quod zmilion uocatur, et id, quod pyxinum et id, quod sphaerion. Si conposita medicamenta non adsunt, felle caprino uel quam optimo melle satis commode aspritudo curatur. Est etiam genus aridae lippitudinis: xeropthalmia Graeci appellant. Neque tument neque fluunt oculi, sed rubent tamen et cum dolore quodam grauescunt et noctu praegraui pituita inhaerescunt; quantoque minor generi huius impetus, tanto finis minus expeditus est.In hoc uitio multum ambulare, multum exerceri, lauari saepe, * * * ibique desudare, multaque frictione uti necessarium est. Cibi neque ii qui implent, neque nimium acres apti sunt, sed inter hos medi. Mane, ubi concoxisse manifestum est, non est alienum ex sinapi gargarizare, tum deinde caput atque os diutius defricare. Collyrium uero aptissimum est, quod rinion uocatur. Habet murrae P. #1108 #1109; papaueris lacrimae, acaciae suci, piperis, cummis, singulorum P. #1108 I; lapidis haematitis, lapidis Phrygii, Lucii, lapidis scissilis, singulorum P. #1108 II; aeris combusti P. #1108 IIII. Ac pyxinum quoque eodem accommodatum est. Si uero scabri oculi sunt, quod maxime in angulis esse consueuit, potest prodesse rinion, id quod supra positum est; potest militare: id, quod habet aeruginis rasae, piperis longi, papaueris \n\t\t\t\t\t\t\n\t\t\t\t\t\tlacrimae, singulorum P. #1108 II; piperis albi, cummis, singulorum P. #1108 \n\t\t\t\t\t\tIIII; cadmiae elotae, cerussae, singulorum P. #1108 XVI. Nullum tamen melius est quam Euelpidis, quod basilicon nominabat. Habet papaueris lacrimae, cerussae, lapidis Asii, singulorum P. #1108 II; cummis P.   IIII, croci P. #1108 VI; psorici P. #1108 \n\t\t\t\t\t\t XIII. Nulla autem per se materia est, quae psoricum nominetur, sed chalcitidis aliquid et cadmiae dimidio plus ex aceto simul conteruntur, idque in uas fictile additum et contectum ficulneis foliis sub terra reponitur, sublatume post dies uiginti rursus teritur, et sic appellatur. Verum in basilico quoque collyrio conuenit ad omnes affectus oculorum id esse idoneum, qui non lenibus medicamentis curantur.\n\t\t\t\t\t\t Vbi non sunt autem medicamenta composita, scabros angulos leuant et mel et uinum; succurritque et his et aridae lippitudini, si quis pane ex uino subactum super oculum inponit. Nam cum fere sit umor aliquis, qui modo ipsum oculum, modo angulos aut palpebras exasperat, sic et, si quid prodit umoris, extrahitur, et, si quid iuxta est, repellitur. Caligare uero oculi nonnumquam ex lippitudine, nonnumquam etiam sine hac propter senectutem inbecillitatemue aliam consuerunt. Si ex reliquis lippitudinis id uitium est, adiuuat collyrium, quod Asclepios nominatur, adiuuat id, quod ex croci magmate fit. Proprie etiam ad id componitur, quod dia crocu uocant. Habet piperis P. #1108 I; croci Cilici, papaueris lacrimae, cerussae, singulorum P. #1108 II; psorici, cummis, singulorum P. #1108 IIII. At si ex senectute aliaue inbecillitate id est, recte inungui potest et melle quam optumo et cypr et oleo uetere. Commodissimum  \n\t\t\t\t\t\ttamen est balsami partem unam et olei ueteris aut cypri partes duas, mellis quam acerrimi partes tres miscere. Vtilia huc quoque medicamenta sunt, quaeque  ad extenuandas cicatrices supra comprehensa sunt.\n\t\t\t\t\t\t Cuicumque uero oculi caligabunt, huic opus erit multa ambulatione  frequenti balneo, ubi totum quidem corpus perfricandum est, praecipue tamen caput, et quidem irino, donec insudet, uelandumque postea nec detegendum antequam sudor et calor domi conquierint. Tum cibis utendum acribus et extenuantibus, interpositisque aliquibus diebus ex sinapi gargarizandum. Suffusio quoque, quam Graeci hypochysin nominant, interdum oculi potentiae, qua cernit, se opponit. Quod si inueterauit, manu curandum est. Inter initia nonnumquam certis obseruationibus discutietur. Sanguinem ex fronte uel naribus mittere, in temporibus uenas adurere, gargarizando pituitam euocare, subfumigare, oculos acribus medicamentis inunguere expedit. Victus optimus est, qui pituitam extenuat. Ac ne resolutio quidem oculorum, quam paralysin Graeci nominant, alio uictus modo uel aliis medicamentis curanda est. Exposuisse tantum genus uitii satis est. Igitur interdum euenit, modo in altero oculo, modo in utroque, aut ex ictu aliquo aut ex morbo comitiali, aut ex distentione neruorum, qua uehementer ipse oculus concussus est, ut is neque quoquam intendi possit, neque omnino consistat, sed huc illucue sine ratione moueatur; ideoque ne conspectum quidem rerum praestat. Non multum ab hoc malo distat id, quod mydriasin Graeci uocant. Pupilla funditur et dilatatur, aciesque eius hebetescit ac paene * * .Difficillime genus id inbecillitatis eliditur. In utraque parte  \n\t\t\t\t\t\tuero [id est et paralysi et mydriasi] pugnandum est per eadem omnia, quae in caligine oculorum praecepta sunt, paucis tantum mutatis, siquidem ad caput irino interdum acetum, interdum nitrum adiciendum est, melle inungui satis est.\n\t\t\t\t\t\t Quidam in posteriore uitio calidis aquis usi releuatique: quidam sine ulla manifesta causa subito obcaecati sunt. Ex quibus nonnulli cum aliquamdiu nihil uidissent, repentina profusione alui lumen receperunt; quo minus alienum uidetur e recenti re et interposito tempore medicamentis quoque moliri deiectiones, quae nem noxiam materiam  inferiora depellant. Praeter haec inbecillitas oculorum est, ex qua quidem interdiu satis, noctu nihil cernunt; quod in feminam bene respondentibus menstruis non cadit.Sed sic laborantes inungui oportet sani iocineris maxime hirquini, si minus, caprini, ubi id assum coquitur, excepta; atque edi quoque ipsum iecur debet. Licet tamen etiam isdem medicamentis non utiliter uti, quae uel cicatrices uel aspritudinem extenuant: quidam contrito semin portlacae mel adiciunt, eatenus ne id ex specillo destillet, eoque inungunt. Exercitationibus, balneo, frictionibus, gargarizationibus isdem his quoque utendum est. Et haec quidem in ipsis corporibus oriuntur. Extrinsecus uero interdum sic ictus oculum laedit, ut sanguis in eo suffundatur. Nihil commodius est quam sanguine uel columbae uel palumbi uel hirundinis inunguere. Neque id sine causa fit, cum horum acies extrinsecus laesa interposito tempore in anticum statum redeat, celime hirundinis.\n\t\t\t\t\t\t Vnde etiam fabulae locus factus est, per parentes id herba restitui, quod per se sanescit. Eorumque ergo sanguis nostros quoque  \n\t\t\t\t\t\toculos ab externo casu commodissime tuetur, hoc ordine, ut sit hirundinis optimus, deinde palumbi, minime efficax columbae et illi ipsi et nobis. Supra percussum uero oculum ad inflammationem leniendam non est alienum inponere etiam cataplasma. \n\t\t\t\t\t\t Hammoniacus uel quilibet alius quam optimus teri debet, sic ut ei paulatim oleum adiciatur, donec crassitudo strigmenti fiat. Id deinde miscendum est cum hordeacia farina, quae ex mulso decocta sit. Facile autem recognitis omnibus, quae medici prodiderunt, apparere cuilibet potest, uix ullum ex is, quae supra conprehensa sunt, oculi uitium esse, quod non simplicibus quoque et promptis remediis summoueri possit. Hactenus in oculis ea * * reperiuntur, in quibus medicamenta plurimum possint: ideoque ad aures transeundum est, quarum usum proximum a luminibus natura nobis dedit. Sed in his aliquanto maius periculum est: nam uitia oculorum intra ipsos nocent, aurium inflammationes doloresque interdum etiam ad dementiam mortemque praecipitant. Quo magis inter initia protinus succurrendum est, ne maiori periculo locus sit.\n\t\t\t\t\t\t Ergo ubi primum dolorem aliquis sensit, abstinere et continere se debet; postero die, si uehementius malum est, caput tondere, idque irino unguento calido perunguere et operire. At magnus cum febre uigilia dolor exigit, ut sanguis quoque mittatur; si id aliquae causae prohibent, aluus soluenda est. Cataplasmata quoque calida subinde mutata proficiunt, siue feni Graeci siue lini siue alia farina ex mulso decocta e recte etiam subinde admouentur spongiae ex aqua calida expressae.\n\t\t\t\t\t\t Tum leuato dolore ceratum circumdari debet ex irino aut cyprino factum: in quibusdam tamen melius quod ex rosa est proficit. Si uehemens inflammatio somnum ex toto prohibet, adici cataplasmati debent papaueris cortices fricti atque contriti, sic ut ex his pars dimidia sit, eaque tum simul ex passo mixto decoquatur. In aurem uero infundere aliquod medicamentum oportet,  \n\t\t\t\t\t\tquod semper ante tepefieri conuenit, commodissimeque per striglem instillatur. Vbi auris repleta est, super lana mollis addenda est, quae umorem intus contineat.\n\t\t\t\t\t\t Et haec quidem communia sunt medicamenta: uerum est et rosa et radicum harundinis sucus, et oleum, in quo lumbrici cocti sunt, et umor ex amaris nucibus aut ex nucleo mali Persici expressus. Conposita uero ad inflammationem doloremque leniendum haec fere sunt: castorei, papaueris lacrimae pares portiones conteruntur; deinde adicitur his passum.  papaueris lacrimae, croci, murrae par modus sic teritur, ut inuicem modo rosa modo passum stilletur.\n\t\t\t\t\t\t Vel id, quod amarum in Aegyptia faba est, conteritur rosa adiecta; quibus murrae quoque paulum a quibusdam miscetur uel papaueris lacrimae aut tus cum muliebri lacte uel amararum nucum cum rosa sucus. Vel castorei, murrae, papaueris lacrimae pares portiones cum passo. Vel croci P. #1108 #1109 #1110; murrae, aluminis scissilis,  P. #1108 #1109; quibus dum teruntur paulatim miscentur passi cyathi tres, mellis minus cyatho, idque ex primis medicamentis est. Vel papaueris lacrima[e] ex aceto.\n\t\t\t\t\t\t Licet etiam compositione uti Themisonis, quae habet castorei, opopanacis, papaueris lacrimae, singulorum P. #1108 II; spumae Lyci P. #1108 IIII. Quae contrita passo excipiuntur, donec erati crassitudinem habeant, atque ita reponuntur. Vbi usus requiritur, rursus id medicamentum adiecto passo specillo teritur. Illud perpetuum est, quotienscumque crassius medicamentum est quam ut in aurem instillari possit, adiciendum eum esse umorem, ex quo id componi debet, donec satis liquidum sit. Si uero pus quoque aures habent, recte Lycium per se infunditur, aut irinum unguentum aut porri sucus cum melle aut centauri sucus cum passo aut dulcis mali Punici sucus in ipsius cortice \n\t\t\t\t\t\t\n\t\t\t\t\t\ttepefactus, adiecta murrae exigua parte. Recte etiam miscentur murrae, quam stacten cognominant, P. #1108 I; croci tantundem; nuces amarae XXV; mellis sex cyath; quae contrita, cum utendum est, in cortice mali Punici tepefiunt. Ea quoque medicamenta, quae oris exulcerati causa componuntur, aeque ulcera aurium sanant.\n\t\t\t\t\t\t Quae si uetustiora sunt et multa sanies fluit, apta compositio est, quae ad auctorem Erasistratum refertur: piperis P. #1108 #1109; croci P. #1108 #1109; murrae, sy cocti, singulorum P. #1108 I; aeris combusti P. #1108 II. Haec ex uino teruntur: deinde ubi inaruerunt, adiciuntur passi heminae tres et simul incocuntur. Cum utendum est, adicitur his mel et uinum. Est etiam Ptolemaei chirurgi medicamentum, quod habet: lentisci P. #1108 #1109; gallae P.  #1109; omphaci P. #1108 I; sucum Punici mali.\n\t\t\t\t\t\t Est Menophili ualidum admodum, quod ex his constat: piperis longi P. #1108 I; castorei P. #1108 II; murrae, croci, papaueris lacrimae, nardi Suriaci, turis, malicori, ex Aegyptia faba partis interioris, nucum amararum, mellis quam optumi, singulorum P. #1108 IIII; quibus cum teruntur adicitur acetum quam acerrimum, donec crassitudo in his passi fiat. Est Cratonis: cinnamomi, casiae, singulorum P. #1108 #1109; Lyci, nardi, murrae, singulorum P. #1108 I; aloes P. #1108 II; mellis cyathi tres; uini sextarius; ex quibus Lycium cum uino decoquitur, deinde his alia miscentur.\n\t\t\t\t\t\t At si multum puris malusque odor est, aeruginis rasae, turis, singulorum P. #1108 II; mellis cyathi duo; aceti quattuor simul incocuntur. Vbi utendum est, dulce uinum miscetur. Aut aluminis scissilis, papaueris lacrimae, acaciae suci par pondus miscetur, hisque adicitur hyoscyami suci dimidio minor quam unius ex superioribus portio, eaque trita ex uino diluuntur. Per se quoque hyoscyami sucus satis proficit. Commune uero auxilium aduersus omnes aurium casus iamque usu conprobatum Asclepiades conposuit. In eo sunt cinnamomi, casiae, singulorum P. #1108 I; floris iunci rotundi, castorei, albi piperis, longi, amomi, myrobalani, singulorum P. #1108 II; turis masculi, nardi Syriaci, murrae pinguis, croci, spumae nitri, singulorum P. #1108 III. Quae separatim contrita, rursus mixta ex aceto conteruntur, atque ita condita, ubi utendum est, aceto diluuntur.\n\t\t\t\t\t\t Eodem modo commune auxilium auribus laborantibus est Polyi sphragis ex dulci uino liquata, quae conpositio priore libro continetur. Quod si et sanies profluit et tumor est, non alienum est mixto uino per oricularium clysterem eluere, et tum infundere uinum austerum cum rosa mixtum, cui spodi paulum sit adiectum, aut Lucium cum lacte aut herbae sanguinalis sucum cum rosa aut mali Punici sucum cum exigua murrae parte. sordida quoque ulcera sunt, melius mulso eluuntur, et tum aliquid ex is, quae supra scripta sunt, quod mel habeat, infunditur. Si magis pus profluit, et caput utique tondendum est et multa calida aqua perfundendum,  et usque ad lassitudinem ambulandum, et cibo modico utendum est. Si cruor quoque ex ulceribus apparuit, Lycium cum lacte debet infundi, uel aqua, in qua rosa decocta sit, suco aut herbae sanguinalis aut acaciae adiecto.\n\t\t\t\t\t\t Quod si super ulcera caro increuit, eaque mali odoris saniem fundit, aqua tepida elui debet, tum infundi id, quod ex ture et aerugine et  melle fit, aut mel cum aerugine incoctum. Squama quoque aeris cum sandaraca contrita per fistulam recte instillatur. Vbi uero uermes orti sunt, si iuxta sunt, protrahendi oriculario specillo sunt; si longius, medicamentis enecandi, cauendumque ne postea nascantur. Ad utrumque proficit album ueratrum cum aceto contritum. Elui quoque aurem oportet uino, in quo marrubium decoctum sit. Emortub his uermes in primam partem auris prouocabuntur, unde educi facillime possunt. Sin foramen auris conpressum est, et intus crassa sanies subest, mel quam optimum addendum est. Si id parum proficit, mellis cyatho et dimidio aeruginis rasae P. #1108 II adiciendum est incoquendumque, et eo utendum. Iris quoque cum melle idem proficit. Item galbani P. #1108 II, murrae et fellis taurini, singulorum P. #1108 #1109 #1109, uini quantum satis est ad murram diluendam. Vbi uero grauius aliquis audire coepit, quod maxime post longos capitis dolores euenire consueuit, in primis aurem ipsam considerare oportet: apparebit enim aut crusta, qualis super ulcera innascitur, aut sordium coitus. Si crusta est, infundendum est oleum calidum, aut cum melle aerugo uel porri sucus, aut cum mulso nitri paulum. Atque ubi crusta a corpore iam recedit, eluenda auris aqua tepida est, quo facilius ea per se diducta oriculario specillo protrahatur.\n\t\t\t\t\t\t Si sordes aeque molles sunt, eodem specillo eximendae sunt: at si durae sunt, acetum et cum eo nitri paulum coiciendum est; cumque emollitae sunt, eodem modo elui aurem purgarique oportet. Quod si capitis grauitas manet, attondendum; idem leniter * sed diu perfricandum est, adiecto uel irino uel laureo oleo, sic  utrilibet paulum aceti misceatur; tum diu ambulandum, leniterque post unctionem aqua calida caput fouendum.\n\t\t\t\t\t\t Cibisque utendum ex inbecillissima et media materia, magisque adsumendae dilutae potiones; nonnumquam gargarizandum est. Infundendum autem in aurem  cum aceto et laureo oleo  suco radicae corticis, aut cucumeris agrestis sucus additis contritis rosae foliis. Inmaturae quoque uuae sucus cum rosa instillatus aduersus surditatem satis proficit. Aliud uiti genus est, ubi aures intra se ipsas sonant; atque hoc quoque fit, ne externum sonum accipiant. Leuissimum est, ubi id ex grauidine est; peius, ubi ex morbis capitisue longis doloribus incidit; pessimum, ubi magnis morbis uenientibus maximeque comitiali praeuenit. Si ex grauidine est, purgare aurem oportet et spiritum continere, donec inde umor aliquis exmet. Si ex morbo uel capitis dolore, quod ad exercitationem, frictionem, perfusionem gargarizationemque pertinet, eadem facienda sunt. Cibis non utendum nisi extenuantibus. In aurem dandus radiculae sucus cum rosa uel cum suco radicis ex cucumere agresti; uel castoreum cum aceto et laureo oleo; ueratrum quoque  id ex aceto conteritur, deinde melle cocto excipitur, et inde collyrium factum in aurem demittitur. Si sine his coepit ideoque nouo metu terret, in aurem dare debet castoreum cum aceto uel irino aut laureo oleo; aut huic mixtum castoreum cum suco nucum amararum; aut murra et nitrum cum rosa et aceto. Plus tamen in hoc quoque proficit uictus ratio, eademque facienda sunt, quae supra conprehendi, cum maiore quoque diligentia; et praeterea, donec is sonus finiatur, a uino abstinendum.\n\t\t\t\t\t\t Quod si simul et sonus est et inflammatio, laureum oleum coniecisse abunde est, aut id, quod ex amaris nucibus exprimitur, quibus dam uel castoreum uel murram miscent. Solet etiam interdum in aurem aliquid incidere, ut calculus aliquodue animal. Si pulex intus est, conpellendum eo lanae paulum est, quo ipse is subit et simul extrahitur. Si non est secutus aliudue animal est, specillum lana inuolutum in resina quam glutinosissim \n\t\t\t\t\t\tmaximeque terebenthina demittendum, idque in aurem coiciendum ibique uertendum est: utique enim conprehendit [eximet]. Sin aliquid exanime est, specillo oriculario protrahendum est aut hamulo retuso  \n\t\t\t\t\t\tpaulum recuruato.\n\t\t\t\t\t\t Si ista nihil proficiunt, potest eodem modo resina protrahi. Sternumenta quoque admota id commode elidunt, aut oriculario clystere aqua uehementer intus conpulsa. Tabula quoque conlocatur, media inhaerens, capitibus utrque pendentibus; superque eam homo deligatur in id latus uersus, cuius auris eo modo laborat, sic ut extra tabulam emineat. Tum malleo caput tabulae, quod a pedibus est, feritur; atque ita concussa aure id quod inest excidit. Nares uero exculceratas fouere oportet uapore aquae calidae. Id et spongia expressa atque admota fit et subiecto uase oris angusti calida aqua repleto. Post id fomentum inlinenda ulcera sunt ut plumbi recremento aut cerussa aut argenti spuma: cum quolibet horum * * aliquod conteri[t,] eique, dum teritur, in uicem uinum et oleum murteum adici[t,] donec mellis crassitudinem fecerit. Sin autem ea ulcera circa os sunt pluresque crustas et odorem foedum habent, quod genus Graeci ozenam appellant, sciri quidem debet uix ei malo posse succurri.\n\t\t\t\t\t\t Nihilo minus tamen haec temptari possunt, ut caput ad cutem tondeatur adsidueque uehementer perfricetur, multa calida aqua perfundatur, multa  ambulatio sit, cibus modicus, neque acer neque ualentissimus. Tum in narem ipsam mel cum exiguo modo resinae terebenthinae coiciatur (quod specillo quoque inuoluto lana fit) adtrahaturque spiritu s sucus, donec in ore gustus eius sentiatur.\n\t\t\t\t\t\t Sub his enim crustae resoluuntur, quae tum per sternumenta elidi debent. Puris ulceribus uapor aquae calidae subiciendus est;  aut Lycium ex uino dilutum, aut amurca aut omphacium aut mentae aut marrubii sucus aut atramentum sutorium,  concandfactum, deinde contritum sit; aut interior scillae pars contrita, sic ut horum cuilibet mel adiciatur.\n\t\t\t\t\t\t Cuius in ceteris admodum exigua pars esse debet; in atramento sutorio tanta,  \n\t\t\t\t\t\tut ea mixtura liquida fiat; cum scilla utique pars maior; inuoluendumque lana specillum est, et in eo medicamento tinguendum, eoque ulcera inplenda sunt. Rursusque linmentum inuolutum et oblongum eodem medicamento inlinendum demittendumque in narem est et ab inferiore parte leniter deligandum. Idque per hiemem et uer is die, per aestatem  autumnum ter die fieri debet. Interdum uero in naribus etiam carunculae quaedam similes muliebribus mammis nascuntur, eaeque imis partibus, quae carnosissimae sunt, inhaerent. Has curare oportet medicamentis adurentibus, sub quibus ex toto consumuntur. Polypus uero est caruncula, modo alba  subrubra, quae narium ossi inhaeret, ac modo ad labra tendens narem implet, modo retro per id foramen, quo spiritus a naribus ad fauces descendit, adeo increscit, uti post uuam conspici possit; strangulatque hominem, maxime austro aut euro flante;\n\t\t\t\t\t\t fereque mollis est, raro dura, eaque magis spiritum impedit et nares dilatat; quae fere carcinodes est; itaque attingi non debet. Illud aliud genus fere quidem ferro curatur, interdum tamen inarescit, si addita in narem per linmentum aut penicillum ea compositio est, quae habet: mini Sinopici, chalcitidis, calcis, sandaracae, singulorum P. #1108 I; atramenti sutori P. #1108 II. In dentium autem dolore, qui ipse quoque maximis tormentis adnumerari potest, uinum ex toto circumcidendum est. Cibo quoque primo abstinendum, deinde eo modico mollique utendum, ne mandentis dentes inritet; tum extrinsecus admouendus per spongiam uapor aquae calidae, inponendumque ceratum ex cyprino ex irino factum, lanaque id conprehendendum, caputque uelandum est. Quod si grauior dolor est, utiliter et aluus ducitur, et calida cataplasmata super maxillas inponuntur, et ore umor calidus cum medicamentis aliquibus continetur, saepiusque mutatur.\n\t\t\t\t\t\t Cuius rei causa et quinquefolii radix in uino mixto coquitur, et hyoscyami radix uel in posca  \n\t\t\t\t\t\tuel in uino, sic ut paulum his salis adiciatur et papaueris non nimium aridi cortices et mandragorae radix eodem modo. Sed in his tribus utique uitandum est, ne, quod haustum erit, deuoretur. Ex populo quoque alba cortex radicis in hunc sum in uino mixto recte coquitur, et in aceto cornus ceruini ramentum, et nepeta cum taeda pingui ac ficu item pingui uel in mulso uel in aceto et melle; ex quibus cum ficus decocta est, is umor percolatur.\n\t\t\t\t\t\t Specillum quoque lana inuolutum in calidum oleum demittitur, eoque ipse dens fouetur. Quin etiam quaedam quasi cataplasmata in dentem ipsum inlinuntur; ad quem usum ex malo Punico acido arido malcorii pars interior cum pari portione et gallae et pinei corticis conteritur, misceturque his minium; eaque contrita aqua pluuia[ti]li coguntur. Aut panacis, papaueris lacrimae, peucedani, uuae tminiae sine seminibus pares portiones conteruntur. Aut galbani partes tres, papaueris lacrimae pars quarta. Quicquid dentibus admotum est, nihilo minus supra maxillas ceratum, quale supra posui, sse debet lana optentum.\n\t\t\t\t\t\t Quidam etiam murrae, cardamomi, singulorum P. #1108 I; croci, pyrethri, ficorum, partes, singulorum P. #1108 IIII; sinapis P. #1108 VIII contrita linteolo inlinunt, inponuntque in umero partis eius, qua dens dolet: si is superior est, a scapulis; si inferior, a pectore; idque dolorem leuat, et cum leuauit, protinus summouendum est.\n\t\t\t\t\t\t Si uero exesus est dens, festinare ad eximendum eum, nisi res coegit, non est necesse: sed um omnibus fomentis, quae supra posita sunt, adiciendae quaedam ualentiores conpositiones sunt quae dolorem leuant; qualis Herae est. Habet autem papaueris lacrimae P. #1108 I; piperis P. #1108 II; soreos P. #1108 X; quae contrita galbano excipiuntur, idque circumdatur; aut Menemachi, maxime ad maxillares dentes, in qua sunt croci P. #1108 #1109; cardamomi, turis fuliginis, ficorum, partes, pyrethri, singulorum P.  \n\t\t\t\t\t\t#1108 IIII; sinapis P. #1108 VIII. Quidam autem miscent pyrethri, piperis, elateri, partes, singulorum P. #1108 I; aluminis scissilis, papaueris lacrimae, uuae tminiae, sulpuris ignem non experti, bituminis, lauri bacarum, sinapis,  #1108 II.\n\t\t\t\t\t\t Quod si dolor eximi eum cogit, et piperis semen cortice liberatum, et eodem modo baca hederae coniecta in [id] foramen dentem findit, isque per testas excidet. Et plani piscis, quam pastinacam nostri, trygona Graeci uocant, aculeus torretur, deinde conteritur resinaque excipitur, quae denti circumdata hunc soluit. Et alumen scissile et * * in foramen coniectum dentem citat. Sed id tamen inuolutum in lanula demitti commodius est, quia sic dente seruato dolorem leuat. Haec medicis accepta sunt.\n\t\t\t\t\t\t Sed agrestium experimento cognitum est, cum dens dolet, herbam mentastrum cum suis radicibus euelli debere, et in peluem coici, supraque aquam infundi, collocarique iuxta sedentem hominem undique ueste contectum; tum in peluem candentes silices dmitti, sic ut aqua tegantur; hominemque eum hiante ore uaporem excipere, ut supra dictum est, undique inclusum. Nam et sudor plurimus sequitur, et per os continens pituita defluit, idque saepe longiorem, semper annuam ualetudinem bonam praestat. Si uero tonsillae sine exulceratione per inflammationem intumuerunt, caput uelandum est; extrinsecus is locus uapore calido fouendus; multa ambulatione utendum; caput in lecto sublime habendum; gargarizandumque reprimentibus. Radix quoque ea, quam dulcem appellant, contusa et in passo mulsoue decocta idem praestat. Leniterque quibusdam medicamentis eas inlini non alienum est, quae hoc modo fiunt:\n\t\t\t\t\t\t ex malo Punico dulci sucus exprimitur, et eius sextarius in leni igne coquitur, donec ei mellis crassitudo est; tum croci, \n\t\t\t\t\t\t\n\t\t\t\t\t\tmurrae, aluminis scissilis,  P. #1108 II per se conteruntur, paulatimque his adiciuntur uini lenis cyathi duo, mellis unus; deinde priori suco ista miscentur, et rursus leniter incocuntur. Aut eiusdem suci sextarius eodem modo coquitur, atque eadem ratione trita haec adiciuntur: nardi P. #1108 #1110; omphaci P. #1108 I; cinnamomi, murrae, casiae, singulorum P. #1108 #1110; eadem autem haec et auribus et naribus purulentis adcommodata sunt.\n\t\t\t\t\t\t Cibus in hac quoque ualetudine lenis esse debet, ne exasperet. Quod si tanta inflammatio est, ut spiritum impediat, in lecto conquiescendum, cibo abstinendum, neque adsumendum quicquam praeter aquam calidam est; aluus quoque ducenda est; gargarizandum ex fico et mulso; inlinendum mel cum omphacio; intrinsecus admouendus sed aliquanto diutius uapor calidus, donec ea suppurent et per se aperiantur. Si pure substante non rumpuntur hi tumores, incidendi sunt; deinde ex mulso calido gargarizandum.\n\t\t\t\t\t\t At si modicus quidem tumor  exulceratio est, furfurum cremori ad gargarizandum paulum mellis adiciendum est; inlinendaque ulcera hoc medicamento: passi quam dulcissimi tres heminae ad unam cocuntur; tum adicitur tris P. #1108 I;  croci, murrae, singulorum P. #1108 #1109; leuiterque omnia rursus feruescunt. Vbi pura ulcera sunt, eodem furfurum cremore uel lacte gargarizandum est. Atque hic quoque cibis lenibus opus est, quibus adici dulce uinum potest. Vlcera autem oris si cum inflammatione sunt et parum pura ac rubicunda sunt, optume is medicamentis curantur, quae [supra posita] ex malis Punicis fiunt. Continendusque saepe ore reprimens cremor est, cui paulum mellis sit adiectum: utendum ambulationibus et non acri cibo. Simul atque uero pura ulcera esse coeperunt, lenis umor, interdum etiam quam optima aqua ore continenda est.  \n\t\t\t\t\t\tProdestque adsumptum pirum mitiu pleniorque cibus cum acri acet \n\t\t\t\t\t\tinspergique ulcera debent alumine scissili, cui dimidio plus gallae inmaturae sit adiectum.\n\t\t\t\t\t\t Si iam crustas habent, quales in adustis esse consuerunt, adhibendae sunt hae conpositiones, quas Graeci antheras nominant: iunci quadrati, murrae, sandaracae, aluminis pares portiones. Aut croci, murrae, singulorum P. #1108 I; ridis, aluminis scissilis, sandaracae, singulorum P.  IIII; iunci quadrati P. #1108 VIII. Aut gallae, murrae, singulorum P. #1108 I; aluminis scissilis P. #1108 II; rosae foliorum P. #1108 IIII. Quidam autem croci P. #1108 #1109; aluminis scissilis, murrae, singulorum P.  I; sandaracae P. #1108 II; iunci quadrati P. #1108 IIII miscent. Priora arida insperguntur: hoc cum melle inlinitur, neque ulceribus tantum sed etiam tonsillis. Verum ea longe periculosissima sunt ulcera, quas apthas Graeci appellant, sed in pueris: hos enim saepe consumunt, in uiris et mulieribus idem periculum non est. Haec ulcera a gingiuis incipiunt; deinde palatum totumque os occupant; tum ad uuam faucesque descendunt, quibus obsessis non facile fit, ut puer conualescat. Ac miserius etiam est, si lactns adhuc infans est, quo minus imperari remedium aliquod potest.\n\t\t\t\t\t\t Sed inprimis nutrix cogenda est exerceri et ambulationibus et is operibus, quae superiores partes mouent; mittenda in balineum iubendaque ibi calida aqua mammas perfundere; tum alenda cibis lenibus et is, qui non facile corrumpuntur: potione, si febricitat puer, aquae; si sine febre est, uini diluti. Ac si aluus nutricis substitit, ducenda est. Si pituita eius in os coit, uomere debet.\n\t\t\t\t\t\t Tum ipsa ulcera perunguenda sunt melle, cui rhus, quem Syriacum uocant, aut amarae nuces adiectae sunt; uel mixtis inter se rosae foliis  pineis nucleis, menta, coliculo, melle, uel eo medicamento, quod ex moris fit, quorum sucus eodem modo quo Punici mali ad mellis crassitudinem coquitur; eademque ratione ei crocum, murra, alumen, uinum, mel,  \n\t\t\t\t\t\tmiscetur: neque quicquam dandum, a qu umor euocari possit.\n\t\t\t\t\t\t Si uero iam firmior puer est, gargarizare debet is fere, quae supra conprehensa sunt. Ac si lenia medicamenta in eo parum proficiunt, adhibenda sunt ea, quae adurendo crustas ulceribus inducant. Quale est scissile alumen uel chalcitis uel atramentum sutorium. Prodest etiam fames et abstinentia quanta maxime inperari potest. Cibus esse debet lenis: ad purganda tamen ulcera interdum caseus ex melle recte datur. Linguae quoque ulcera non aliis medicamentis egent, quam quae prima parte superioris capitis exposita sunt. Sed quae in latere eius nascuntur, diutissime durant; uidendumque est, num contra dens aliquis acutior sit, qui sanescere saepe ulcus eo loco non sinit, ideoque leuandus est. Solent etiam interdum iuxta dentes in gingiuis tubercula quaedam oriri dolentia: parulidas Graeci appellant. Haec initio leniter sale contrito perfricare oportet; aut inter se mixtis sale fossili combusto, cupresso, nepeta; deinde eluere os cremore lenticulae, inter haec hiare, donec pituita satis profluat. In maiore uero inflammatione isdem medicamentis utendum est, quae ad ulcera oris supra posita sunt: et mollis lin \n\t\t\t\t\t\tpaulum inuoluendum ex is aliqua compositione, quas antheras uocari dixi, demittendumque id inter dentem et gingiuam. Quod si duriore id prohibebit, extrinsecus admouendus erit spongia uapor calidus, inponendumque ceratum. Si suppuratio se ostendet, diutius eo uapore utendum erit, et continendum ore calidum mulsum, in quo ficus decocta sit; idque subcrudum incidendum, ne, si diutius ibi pus remanserit, os laedat.\n\t\t\t\t\t\t Quod si maior is tumor est, commodius totum exciditur, sic ut ex utraque parte dens liberetur. Pure exempto si leuis plaga est, satis est ore calidam aquam continere, extrinsecus fouere eodem uapore; si maior est, lenticulae cremore uti isdemque medicamentis, quibus cetera ulcera oris curantur. Alia quoque ulcera in gingiuis plerumque oriuntur, quibus eadem quae in reliquo ore succurrunt; maxime tamen mandere ligustrum oportet, sucumque eum ore \n\t\t\t\t\t\t\n\t\t\t\t\t\tcontinere.\n\t\t\t\t\t\t Fit etiam interdum, ut gingiuae ulcere, siue parulis fuit siue non fuit, diutius pus feratur; quod aut dente corrupto, aut fracto uel * * aliterque uitiato osse; maximeque id per fissum uenire consueuit. Vbi incidit, locus aperiendus, dens eximendus; testa ossis, si qua excessit, recipienda est; si quid uitiosi est, radendum. Post quae quid fieri debeat, supra in aliorum ulcerum curatione conprehensum est. Si uero a dentibus gingiuae recedunt, eaedem antherae succurrunt. Vtile est etiam pira aut mala non permatura mandere, et ore eum umorem continere. Idemque praestare non acre acetum in ore retentum potest. Vuae uehemens inflammatio terrere quoque debet. Itaque in hac et abstinentia necessaria est, et sanguis recte mittitur; et si id aliqua res prohibet, aluus utiliter ducitur; caputque super haec uelandum et sublimius habendum est: tum aqua gargarizandum, in qua simul rubus et lenticula decocta sit. Inlinenda autem ipsa uua uel omphacio uel galla uel alumine scissili, sic ut cuilibet eorum mel adiciatur;  Est etiam medicamentum hu aptum, quod Andronium appellatur. Constat ex his: alumine scissili, squama aeris rubri, atramento sutorio, galla, murra, misy; quae per se contrita mixtaque rursus paulatim adiecto uino austero teruntur, donec his mellis crassitudo sit.\n\t\t\t\t\t\t Vbi horum aliquo inlita uua est, fere multa pituita decurrit; cumque ea quieuit, ex uino calido gargarizandum est. Quod si minor ea inflammatio est, laser terere, eique adicere frigidam aquam satis est, eam aquam cocleario exceptam ipsi uuae subicere. Ac mediocriter eam tumentem aqua quoque frigida eodem modo subiecta reprimit. Ex eadem autem aqua gargarizandum quoque est, quae uel cum lasere uel sine eo hac ratione uuae subiecta est. Si quando autem ulcera oris cancer inuasit, primum \n\t\t\t\t\t\t\n\t\t\t\t\t\tconsiderandum est, num malus corporis habitus sit, eique occurrendum; deinde ipsa ulcera curanda. Quod si in summa parte id uitium est, satis proficit anthera umido ulceri arida inspersa; sicciori cum exigua parte mellis inlita: si paulo altius, chartae conbustae partes duae, auripigmenti pars una: si penitus malum descendit, chartae conbustae partes tres, auripigmenti pars quarta, aut pares portiones salis fricti et iridis frictae, aut item pares portiones chalcitidis, calcis, auripigmenti.\n\t\t\t\t\t\t Necessarium autem est linmentum in rosa tinguere, et super adurentia medicamenta inponere, ne uicinum et sanum locum laedant. Quidam etiam in acris aceti heminam frictum salem coiciunt, donec tabescere desinat; deinde id acetum coqunt, donec exsiccetur; eumque salem contritum inspergunt. Quotiens autem medicamentum inicitur, et ante  post os diluendum est uel cremore lenticulae uel aqua, in qua aut eruum aut oleae uerbenae decoctae sint, sic ut cuilibet eorum paulum mellis misceatur.\n\t\t\t\t\t\t Acetum quoque ex scilla retentum ore satis aduersus haec ulcera proficit,  ex aceto cocto sali, sicut supra demonstratum est, rursus mixtum acetum. Sed et diu continere utrumlibet, et id bis aut ter die facere, prout uehemens malum est, necessarium est. Quod si puer est, cui id incidit, specillum lana inuolutum in medicamentum demittendum est, et super ulcus tenendum, ne per inprudentiam adurentia deuoret. Si in gingiuis est, mouenturque aliqui dentes, refii eos oportet: nam curationes uehementer inpediunt.\n\t\t\t\t\t\t Si nihil medicamenta proficient, ulcera erunt adurenda. Quod tamen in labris ideo non est necessarium, quoniam excidere commodius est. Et id quidem, aeque adustum atque excisum, sine ea curatione, quae corpori manu adhibetur, inpleri non potest. Gingiuarum uero ossa, quae hebetia sunt, in perpetuum ustione nudantur: neque enim postea caro increscit. Inponenda tamen adustis lenticula est, donec sanitatem, qualis esse potest, recipiant. Haec in capite fere medicamentis egent. Sub ipsis uero auribus oriri parotides solent, modo in secunda ualetudine ibi inflammatione orta, modo post longas febres illuc inpetu morbi conuerso. Id abscessus genus est: itaque nullam nouam curationem desiderat, \n\t\t\t\t\t\t\n\t\t\t\t\t\tanimaduersionem tantummodo hanc habet necessariam: [quia,] si sine morbo id intumuit, primum reprimentium  experimentum est; si aduersa ualetudine, illud inimicum est maturarique et quam primum aperiri commodius est. Ad umbilicos uero prominentes, ne manu ferroque utendum sit, ante temptandum est, ut abstineat, aluus his ducatur, inponatur super umbilicum id, quod ex his constat: cicutae et fuliginis, singulorum P. #1108 I; cerussae elotae P. #1108 VI; plumbi eloti P. #1108 VIII; ouis duobus, quibus etiam solani sucus adicitur. Hoc etiam diutius inpositum esse oportet: sed interim conquiescere hominem, cibo modico  ut uitentur omnia inflantia. Proxima sunt ea, quae ad partes obscenas pertinent, quarum apud Graecos uocabula et tolerabilius se habent et accepta iam usu sunt, cum in omni fere medicorum uolumine atque sermone iactentur: apud nos foediora uerba ne consuetudine quidem aliqua uerecundius loquentium commendata sunt, ut difficilior haec explanatio sit simul et pudorem et artis praecepta seruantibus. Neque tamen ea res a scribendo me deterrere debuit: primum, ut omnia quae salutaria accepi, conprehendere; dein, quia in uolgus eorum curatio etiam praecipue cognoscenda est, quae inuitissimus quisque alteri ostendit. Igitur si ex inflammatione coles intumuit, reducique summa cutis aut rursus induci non potest, multa calida aqua fouendus locus et. Vbi  glans contecta est, oriculario quoque clystere  \n\t\t\t\t\t\team cutemque aqua calida inserenda est. Si mollita sic et extenuata cutis ducenti paruit, expeditior reliqua curatio est. Si tumor uicit, inponenda est uel lenticula uel marrubium uel oleae folia ex uino cocta, sic ut cuilibet eorum, dum teritur, mellis paululum adiciatur; sursumque coles ad uentrem deligandus est.\n\t\t\t\t\t\t Quod in omni curatione eius necessarium est; isque homo continere se et abstinere a cibo debet, et potione aquae tantum a siti uindicari. Postero die rursum adhibendum isdem rationibus aquae fomentum est, et cum ui quoque experiendum, an cutis sequatur; eaque si non parebit, leuiter summa scalpello concidenda erit. Nam cum sanies profluxerit, extenuabitur is locus, et facilius cutis ducetur.\n\t\t\t\t\t\t Siue autem hoc modo uicta erit, siue numquam  \n\t\t\t\t\t\trepugnauerit, ulcera uel in cutis ulteriore parte uel in glande ultraue eam in cole reperientur; quae necesse est aut pura siccaue sint aut umida et purulenta. Si sicca sunt, primum aqua calida fouenda sunt; deinde inponendum Lycium ex uino aut amurca cocta cum eodem aut cum rosa buturum. Si leuis is umor inest, uino eluenda sunt, tum buturo et rosae mellis paulum, et resinae terebenthinae pars quarta adicienda est; eoque utendum.\n\t\t\t\t\t\t At si pus ex is profluit, ante omnia elui mulso calido debent; tum inponi piperis P. #1108 I; murrae P. #1108 #1109; croci, misyos cocti, singulorum P. #1108 II; quae ex uino austero cocuntur, donec mellis crassitudinem habeant. Eadem autem conpositio tonsillis, uuae madenti, oris nariumque ulceribus accommodata est. Aliud ad eadem: piperis P. #1108 #1109; murrae P. #1108 #1109; croci P. #1108 #1109 #1109; misy cocti P. #1108 I; aeris combusti P. #1108 II; quae primum ex uino austero conteruntur, deinde ubi inaruerunt, iterum teruntur ex passi tribus cyathis et incocuntur, donec uisci crassitudinem habeant.\n\t\t\t\t\t\t Aerugo quoque  \n\t\t\t\t\t\tcocto melle eaque quae ad oris ulcera supra conprensa sunt [curant] aut Erasistrati conpositio aut Cratonis recte super purulenta naturalia inponitur. Foli quoque oleae P.  * ex nouem cyathis uini cocuntur; his adicitur aluminis scissilis P. #1108 IIII; Lyci P. #1108 \n\t\t\t\t\t\tVIII; mellis sex cyath: ac si plus puris est, id medicamentum ex melle; si minus, ex uino diluitur. Illud perpetuum est, post curationem, dum flammatio manet, quale supra positum est, cataplasma super dare, et cotidie ulcera eadem ratione curare.\n\t\t\t\t\t\t Quod si pus et multum et cum malo odore coepit profluere, elui cremore lenticulae debet, sic ut ei mellis paulum adiciatur. Aut oleae uel lentisci folia uel marrubium decoquendum est, eoque umore eodem modo cum melle utendum; inponendaque eadem aut etiam omphacium cum melle aut id, quod ex aerugine et melle ad aures fit; aut conpositio Andronis aut  \n\t\t\t\t\t\tanthera, sic ut ei paulum mellis adiciatur.\n\t\t\t\t\t\t Quidam omnia ulcera, de quibus adhuc dictum est, Lycio ex uino curant. Si uero ulcus latius atque altius serpit, eodem modo elui debet, inponi uero aut aerugo aut omphacium cum melle aut Andronis compositio aut marrubii, murrae aut croci, aluminis scissilis cocti, rosae foliorum aridorum, gallae, singulorum P. #1108 I; mini Sinopici P. #1108 II. Quae per se singula primum teruntur, deinde iuncta iterum melle adiecto, donec liquidi cerati crassitudinem habeant; tum in aeneo uaso leniter cocuntur, ne superfluant.\n\t\t\t\t\t\t Cum iam guttae indurescunt, uas ab igni remouetur; idque medicamentum, prout opus est, aut ex melle aut ex uino liquatur. Idem autem per se etiam ad fistulas utile est. Solet etiam interdum ad neruos ulcus descendere, profluitque pituita multa, sanies tenuis malique odoris non cocta aut aquae similis, in qua caro recens lota est; doloresque is locus et punctiones habet.\n\t\t\t\t\t\t Id genus quamuis inter purulenta est, tamen lenibus medicamentis curandum est, quale est emplastrum tetrapharmacum ex rosa liquatum, sic ut turis quoque paulum ei misceatur; aut id, quod ex buturo, rosa, resina, melle fit, supra uero a me positum est; praecipueque id ulcus multa calida aqua fouendum est, uelandumque neque frigori committendum. Interdum autem per ipsa ulcera coles sub cute exest sic ut glans excidat; sub quo casu cutis ipsa circumcidenda est.\n\t\t\t\t\t\t Perpetumque est, quotiens glans aut ex cole aliquid uel excidit uel absciditur, hanc non esse seruandam, ne considat ulcerique adglutinetur, ac neque reduci possit postea, et fortasse fistulam quoque urinae claudat. Tubercula etiam, quae phumata Graeci uocant, circa glandem oriuntur, quae uel medicamentis uel ferro aduruntur; et cum crustae exciderunt, squama aeris inspergitur, ne quid ibi rursus increscat. Haec citra cancrum sunt; qui cum in reliquis partibus tum in his quoque uel praecipue ulcera infestat. Incipit a nigritie. Quae si cutem occupauit, protinus specillum subiciendum, eaque incidenda est; deinde orae uulsella prendendae; tum quicquid corruptum est excidendum, sic ut ex integro quoque paulum dematur; idque adurendum. Quotiens quid ustum est, hic quoque sequitur, ut inponenda lenticula sit; deinde ubi crustae exciderunt, ulcera sicut alia curentur.\n\t\t\t\t\t\t Ac si  \n\t\t\t\t\t\tcancer ipsum colem occupauit, inspergenda aliqua sunt ex adurentibus, maximeque id, quod ex calce, chalcitide, auripigmento componitur. Si medicamenta uincuntur, hic quoque scalpello quicquid corruptum est, sic ut aliquid etiam integri trahat, praecidi debet. Illud quoque aeque perpetuum est, exciso cancro uulnus esse adurendum. Sed siue ex medicamentis siue ex ferro crustae occaluerunt, magnum periculum est, ne his decidentibus ex cole profusio sanguinis insequatur.\n\t\t\t\t\t\t Ergo longa quiete et inmobili paene corpore opus est, donec ex ipso crustae leniter resoluantur. Ac si uel uolens aliquis uel inprudens, dum ingreditur inmature, crustas diduxit, et fluuit sanguis, frigida aqua adhibenda est. Si haec parum ualet, decurrendum est ad medicamenta, quae sanguinem supprimunt. Si ne haec quidem succurrunt, aduri diligenter et timide debet, neque ullo postea motu dandus eidem periculo locus est. Nonnumquam etiam id genus ibi cancri, quod phagedaena a Graecis nominatur, oriri solet. In quo minime differendum sed protinus isdem medicamentis et, si parum ualent, ferro adurendum. Quaedam etiam nigrities  quae non sentitur, sed serpit ac, si sustinuimus, usque ad uesicam tendit, neque succurri postea potest. Si id in summa glande circa fistulam urinae est, prius in eam  specillum demittendum est, ne claudatur; deinde id ferro adurendum. Si uero alte penetrauit, quicquid occupatum est, praecidendum est. Cetera eadem, quae in aliis cancris, facienda sunt. Occallescit etiam in cole interdum aliquid, idque omne paene sensu caret; quod ipsum quoque excidi debet. Carbunculus autem ibi natus primum aa per oricularium clystere eluendus est; deinde ipse quoque medicamentis urendus, maximeque chalcitide cum melle aut aerugine cum cocto melle, aut ouillo stercore fricto et contrito cum eodem melle. Vbi is excidit, liquidis medicamentis utendum est, quae ad or ulcer conponuntur. In testiculis uero si qua inflammatio sine ictu orta est, sanguis a talo mittendus est; a cibo abstinendum; inponenda ex faba farina eo  \n\t\t\t\t\t\tex mulso cocta cum cumino contrito et ex melle cocto; aut contritum cuminum cum cerato ex rosa facto; aut lini semen frictum, contritum et in mulso  cocta cum cupresso; aut lilii radix contrita. At si idem induruerunt, inponi debet lini uel faeni Graeci semen ex mulso coctum; aut ex cyprino ceratum; aut simila ex uino contrita, cui paulum croci sit adiectum. Si uetustior iam durities est, maxime proficit cucumeris agrestis radix in mulso cocta, deinde contrita.\n\t\t\t\t\t\t Si ex ictu tument, sanguinem mitti necessarium est, magisque si etiam liuent. Inponendum uero utrumlibet ex iis, quae cum cumino conponuntur supraque posita sunt; aut ea conpositio, quae habet: nitri cocti P. #1108 I; resinae pineae, cumini, singulorum P. #1108 II; uuae tminiae sine seminibus P. #1108 IIII; mellis quantum satis sit ad ea cogenda. Quod si ex ictu testiculus al desit, fere pus quoque increscit, neque aliter succurri potest quam si inciso scroto et pus emissum et ipse testiculus excisus est. Anus quoque multa taediique plena mala recipit, neque inter se multum abhorrentes curationes habet. A primum in eo saepe, et quidem pluribus locis, cutis scinditur: ragadia Graeci uocant. Id si recens est, quiescere homo debet,  in aqua calida desidere. Columbina quoque oua coquenda sunt, et, ubi induruerunt, purganda; deinde alterum deponefacere in aqua bene calida debet, alterum calidum loco subicere, sic ut inuicem utroque aliquis utatur. Tum tetrapharmacum t rhypodes ad hoc rosa diluendum est, aut pum recens miscendum cum cerato liquido ex rosa facto aut eidem cerato plumbum elotum:\n\t\t\t\t\t\t aut adiciendum aut resinae terebenthinae murrae  \n\t\t\t\t\t\taut spumae argenti uetus oleum, et qulibet ex his id perunguendum. Si, quicquid laesum est, extra est neque intus reconditum, eodem medicamento tinctum  superdandum est et, quicquid ante  \n\t\t\t\t\t\tadhibuimus, cerato contegendum.  neque acribus  neque asperis neque aluum conprimentibus, ne aridum quidem quicquam satis utile est nisi admodum paulum: liquida, lenia, pinguia, glutinosa meliora sunt. Vino leni uti nihil prohibet. Condyloma autem est tuberculum, quod ex quadam inflammatione nasci bos  pertinet, eadem seruari debet, quae proxime scripta sunt: isdem etiam ouis recte tuberculum id fouetur. Sed desidere ante homo in aqua debet, in qua uerbenae decoctae sunt ex reprimentibus. Tum recte inponitur et lenticula cum exigua parte mellis et sertula Campana ex uino cocta; et rubi folia contrita cum cerato ex rosa facto; et cum eodem cerato contritum uel Cotonium malum, uel malicori ex uino cocti pars interior; et chalcitis cocta atque contrita, deinde po ac rosa excepta; et ex ea conpositione, quae habet: turis P. #1108 I;\n\t\t\t\t\t\t aluminis scissilis P. #1108 II; cerussae P. #1108 III; spumae argenti P. #1108 V; quibus, dum teruntur, inuicem rosa et uinum instillatur. Vinculum autem ei loco linteolum aut panniculus quadratus est, qu ad duo capita duas ansas, ad latera duo totidem fascias habet; cumque subiectus est, ansis ad uentrem datis, posteriore parte in ea adductae fasciae coiciuntur, atque ubi artatae sunt, dexterior sinistra, sinisterior dextra procedit, circumdataeque circa aluum inter se nouissime deligantur.\n\t\t\t\t\t\t Sed si uetus condyloma iam induruit, neque sub his curationibus desidit, aduri medicamento potest, quod ex his constat: aeruginis P. #1108 I; murrae P. #1108 IIII; cummis P. #1108 VIII; turis P. #1108 XII; stibis, papaueris lacrimae, acaciae, singulorum P. #1108 XVI, quo medicamento quidam etiam ulcera, de , renouant. Si hoc parum in condylomate proficit, adhiberi possunt etiam uehementer adurentia. Vbi consumptus est umor, ad medicamenta lenia transeundum est. Tertium autem uitium ora uenarum tamquam ex capitulis quibusdam surgentia, quae saepe sanguinem fundunt: haemorroidas  \n\t\t\t\t\t\tGraeci uocant; idque etiam in ore uoluae feminarum incidere consueuit. Atque in quibusdam parum tuto supprimitur, qui sanguinis profluuio inbecilliores non fiunt: habent enim purgationem hanc, non morbum. Ideoque curati quidam, cum sanguis exitum non haberet, inclinata ad praecordia et ad uiscera matia, subitis et grauissimis morbis correpti sunt.\n\t\t\t\t\t\t Si cui uero id nocet, is desidere in aqua ex uerbenis debet, inponere maxime malicorium cum aridis rosae foliis contritum, aut ex is aliquid, quae sanguinem supprimunt. Solet autem oriri inflammatio maxime ubi maior * * * dura aluus eum locum laesit. Tum in aqua dulci desidendum est, et fouendum ouis; inponendi uitelli cum rosae foliis ex passo subactis; idque si intus est, digito inlinendum; si extra, superinlitum panniculo ponendum est. Ea quoque medicamenta, quae recentibus scissuris posita sunt, hc idonea sunt. Cibis uero in hoc casu isdem quibus in prioribus utendum est. Si ista parum iuuant, solent inposita medicamenta adurentia ea capitula absumere.\n\t\t\t\t\t\t Ac si iam uetustiora sunt, sub auctore Dionysio sprgenda sandraca est, deinde inponendum id quod ex his constat: squamae aeris, auripigmenti, singulorum P. #1108 V; saxi calcis P. #1108 VIII; postero die acu conpungendum. Adustis capitulis fit cicatrix, quae sanguinem fundi prohibet. Sed quotiens is suppressus est, ne quid periculi adferat, multa exercitatione digerenda materia est. Praetereaque uiris et feminis, quibus menstrua non proueniunt, interdum ex brachio sanguis mittendus est. At si anus ipse uel os uuluae procidit (nam id quoque interdum fit), considerari debet, purumne id sit, quod prouolutum est, an umore muccoso circumdatum. Si purum est, in aqua desidere homo debet; aut salsa aut cum uerbenis uel malicorio incocta. Si umidum, uino austero subluendum est inlinendumque faece uini conbusta. Vbi utrolibet modo curatum est, intus reponendum est, inponendaque \n\t\t\t\t\t\t\n\t\t\t\t\t\tplantago contrita uel folia salicis in aceto cocta, tum linteolum, et super lana; eaque deliganda sunt cruribus inter se deuinctis. Fungo quoque simile ulcus in eadem sede nasci solet: id, si hiemps est, egelida; si aliud tempus, frigida aqua fouendum est, dein squama aeris inspergenda, supraque ceratum ex murteo factum, cui paulum squamae, fuliginis, calcis sit adiectum. Si hac ratione non tollitur, uel medicamentis uehementioribus uel ferro adurendum est. Digitorum autem uetera ulcera commodissime curantur aut Lycio aut amurca cocta, cum utrilibet uinum adiectum est. In isdem recedere ab ungue caruncula cum magno dolore consueuit: pterygion Graeci appellant.Oportet alumen Melinum rotundum in aqua liquare, donec mellis crassitudinem habeat; tum quantum eius aridi fuit, tantundem mellis infundere, et rudicula miscere, donec similis croco color efiat, eoque inlinere. Quidam * ad eundem usum decoquere simul malunt, cum paria pondera aluminis aridi et mellis miscuerunt.\n\t\t\t\t\t\t Si hac ratione ea non exciderunt, excidenda sunt; deinde digiti fouendi aqua ex uerbenis, inponendumque super medicamentum ita factum: chalcitis, malcorium, squama aeris excipiuntur fico pingui leniter cocta ex melle; aut chartae combustae, auripigmenti, sulpuris ignem non experti par modus cerato miscetur ex murteo facto; aut aeruginis rasae P. #1108 I, squamae P. #1108 II mellis cyatho coguntur; aut pares portiones miscentur saxi calcis, chalcitidis, auripigmenti. Quicquid horum impositum est, tegendum linteolo aqua madefacto est.\n\t\t\t\t\t\t Tertio die digitus resoluendus, et si quid aridi est, iterum excidendum, similisque adhibenda curatio est. Si non uincitur, purgandum est scalpello tenuibusque ferramentis adurendum e sicut reliqua usta curandum est.  \n\t\t\t\t\t\t@@At ubi scabri ungues sunt, circum aperiri debent, corpus qua contingunt; tum super eos ex hac compositione aeque inponi: sandracae, sulpuris, singulorum P. #1108 II; nitri, auripigmenti, singulorum P. #1108 IIII; resinae liquidae P. #1108 VIII; tertioque id die resoluendum est. Sub quo medicamento uitiosi ungues cadunt, et in eorum locum meliores renascuntur. Tertiam esse medicinae partem, quae MANV curet, et uulgo notum et a me propositum est. Ea non quidem medicamenta atque uictus rationem omittit, sed manu tamen plurimum praestat, estque eius effectus inter omnes medicinae partes euidentissimus. Siquidem in morbis, cum multum fortuna conferat, eademque saepe salutaria, saepe uana sint, potest dubitari, secunda ualetudo medicinae an corporis an * beneficio contigerit.\n\t\t\t\t\t\t In is quoque, in quibus medicamentis maxime nitimur, quamuis profectus euidentior est, tamen sanitatem et per haec frustra quaeri et sine his reddi saepe manifestum est: sicut in oculis quoque deprehendi potest, qui a medicis diu uexati sine his interdum sanescunt. At in ea parte, quae manu curat, euidens omnem profectum, ut aliquid ab aliis adiuuetur, hinc tamen plurimum trahere. Haec autem pars cum sit uetustissima, magis tamen ab illo parente omnis medicinae Hippocrate quam a prioribus exculta est.\n\t\t\t\t\t\t Deinde posteaquam diducta ab aliis habere professores suos coepit, in Aegypto quoque Philoxeno maxime increuit auctore, qui pluribus uoluminibus hanc partem diligentissime conprehendit. Gorgias quoque et Sostratus et Heron et Apollonii duo et Hammonius Alexandrini multique alii celebres uiri singuli quaedam reperierunt.  Romae quoque non mediocres professores, maximeque nuper Typhon pater et Euelpistus et, ut scriptis eius intellegi potest, horum eruditissimus Meges quibusdam in melius mutatis aliquantum ei disciplinae adiecerunt. Esse autem chirurgus debet adulescens aut certe adulescentiae propior; manu strenua, stabili, nec umquam intremescente, eaque non  \n\t\t\t\t\t\tminus sinistra quam dextra promptus; acie oculorum acri claraque; animo intrepidus; misericors sic, ut sanari uelit eum, quem accepit, non ut clamore eius motus uel magis quam res desiderat properet, uel minus quam necesse est secet; sed perinde faciat omnia, ac si nullus ex uagitibus alterius adfectus oriatur. Potest autem requiri, quid huic parti proprie uindicandum sit, quia uulnerum quoque ulcerumque multorum curationes, quas alibi executus sum, chirurgi sibi uindicant. Ego eundem quidem hominem posse omnia ista praestare concipio; atque ubi se diuiserunt, eum laudo qui quam plurimum percepit. se autem huic parti ea reliqui, in quibus uulnus facit medicus, non accipit, et in quibus uulneribus ulceribusque plus profici manu quam medicamento credo; tum quicquid ad ossa pertinet. Quae deinceps exequi adgrediar, dilatisque in aliud uolumen ossibus, in hoc cetera explicabo; praepositisque is, quae IN QVALIBET CORPORIS PARTE fiunt, ad ea, quae propias sedes habent, transibo. Luxata igitur, in quacumque parte corporis sunt, quam primum sic curari debent, ut, qua dolor est, ea scalpello cutis crebro incidatur, detergeaturque eodem auerso profluens sanguis. Quod si paulo tardius subuenitur iamque etiam rubor est, qua rubet corpus si tumor quoque accessit, quacumque is est, id optimum auxilium est.\n\t\t\t\t\t\t Tum superdanda reprimentia sunt, maximeque lana sucida ex aceto et oleo. Quod si leuior is casus est, possunt etiam sine scalpello inposita eadem mederi; et si nihil aliud est, cinis quoque maxime ex sarmentis (si is non est, quilibet alius) ex aceto uel etiam ex aqua coactus. Verum hoc quidem promptum est: in is autem negotium maius est, quae per se uitio intus orto intumescunt et ad suppurationem spectant. Ea omnia genera abscessum esse alias proposui, medicamentaque his idonea executus sum: nunc superest, ut dicam in isdem quae manu fieri debeant. Ergo priusquam indurescant, cutem incidere et cucurbitam adcommodare oportet, quae quicquid  \n\t\t\t\t\t\tilluc malae corruptaeque materiae coiit, extrahat; idque iterum tertio die recte fit, donec omne indicium inflammationis excedat.\n\t\t\t\t\t\t Neque tamen fas non est nihil cucurbitulam agere: interdum enim fit, sed raro, ut, quicquid abscedit, uelamento suo includatur: id antiqui tunicam nominabant. Meges, quia tunica omnis neruosa est, dixit non nasci sub eo uitio neruum, quo caro consumeretur; sed subiecto iam uetustiore pure callum circumdari. Quod ad curationis rationem nullo loco pertinet, quia quid, si tunica est, idem, si callus est, fieri debet. Neque ulla res prohibet, etiamsi callus est, tamen quia cingit, tunicam nominari.\n\t\t\t\t\t\t Tum pure quoque maturiore haec interdum esse consueuit; ideoque quod sub ea est, extrahi per cucurbitulam non potest. Sed facile  intellegitur, ubi nihil admota illa mutauit. Ergo siue id incidit siue iam durities est, in hac auxilii nihil est, , ut alias scripsi, uel auertenda concurrens eo materia uel digerenda uel ad maturitatem perducenda est. Si priora contigerunt, nihil praeterea necessarium est. Si pus maturuit, in alis quidem et inguinibus raro secandum est, item ubicumque mediocris abscessus est, item quotiens in summa cute uel etiam carne uitium est, nisi festinare cuantis inbecillitas cogit; satisque est cataplasmatis efficere, ut per se pus aperiatur.\n\t\t\t\t\t\t Nam fere sine cicatrice potest esse is locus, qui expertus ferrum non est. Si autem altius malum est, considerari debet neruosusne is locus sit an non sit. Nam si sine neruis est, candenti ferramento aperiri debet; cuius haec gratia est, quod exigua plaga diutius ad pus euocandum patet, paruaque postea cicatrix fit. At si nerui iuxta sunt, ignis alienus est, ne uel distendantur, uel membrum debilitent: necessaria uero opera scalpelli est. Sed cetera etiam subcruda aperiri possunt: inter neruos ultima expectanda maturitas est, quae cutem extenuet eique pus iungat, quo propius reperiatur.\n\t\t\t\t\t\t Iamque alia rectam plagam desiderant: in pan, quia fere vehementer cutem extenuat, tota ea super pus excidenda est. Semper autem ubi scalpellus admouetur, id agendum est, ut et quam minimae et paucissimae plagae  \n\t\t\t\t\t\tsint, cum eo tamen ut necessitati succurramus et in modo et in numero. Nam maiores sinus latius interdum etiam duabus aut tribus lineis incidendi sunt, dandaque opera, ut imus sinus exitum habeat, ne quis umor intus subsidat, qui proxima et adhuc sana rodendo sinuet.\n\t\t\t\t\t\t Est etiam in rerum natura, ut cutis latius excidenda sit. Nam ubi post longis morbis totus corporis habitus uitiatus est lateque se sinus suffudit et in eo iam cutis pallet, scire licet eam iam emortuam esse et inutilem futuram; ideoque excidere commodius est, maxime si circa articulos maiores id euenerit, cubantemque aegrum fluens aluus exhaurit neque per alimenta quicquam corpori accedit. Sed excidi ita debet, ut plaga ad similitudinem myrtei folii fiat, quo facilius sanescat: idque perpetuum est, ubicumque medicus et quacumque causa cutem excidit.\n\t\t\t\t\t\t Pure effuso, in alis uel inguinibus, linamento opus non est ed spongia ex uino inponenda est. In ceteris partibus, si aeque linamenta superuacua sunt, purgationis causa paulum mellis infundendum, deinde glutinantia super danda: si illa necessaria sunt, super ea quoque similiter dari spongia eodem modo ex uino expressa debet. Quando autem linamentis opus sit, quando non sit, alias dictum est. Cetera eadem incisa suppuratione facienda sunt, quae, ubi per medicamenta rupta est, facienda esse proposui. Protinus autem quantum curatio efficiat, quantumque aut sperari aut timeri debeat, ex quibusdam signis intellegi potest, fereque isdem, quae  uolneribus . Nam bona signa sunt somnum capere, facile spirare, siti non confici, cibum non fastidire: si febricula fuit, ea uacare; itemque habere pus album, leue, non foedi odoris. Mala sunt uigilia, spiritus grauitas, sitis, cibi fastidium, febris, pus nigrum aut faeculentum et foedi odoris.\n\t\t\t\t\t\t Item procedente  \n\t\t\t\t\t\tcuratione eruptio sanguinis, aut si, antequam sinus carne impleatur, orae carnosae fiunt, illa quoque ipsa carne hebete nec firma. Deficere tamen animam uel ipsa curatione uel postea pessimum omnium est. Quin etiam morbus ipse siue subito solutus est, deinde suppuratio exorta est, siue effuso pure permanet, non iniuste terret. Estque inter causas timoris, si sensus in uulnere rodentium non est. Sed ut haec ipsa fortuna huc illucue discernit, sic medici partium est eniti ad reperiendam sanitatem.\n\t\t\t\t\t\t Ergo quotiens ulcus resoluerit, eluere id, si reprimendus umor uidebitur, uino ex aqua pluuia[ti]li mixto uel aqua, in qua lenticula cocta sit, debebit; si purgandum erit, mulso; rursusque inponere eadem. Vbi iam repressus uidebitur umor, ulcusque puru erit, produci carnem conueniet, et foueri uulnus pari portione uini ac mellis, superque inponi spongiam ex uino et rosa tinctam.\n\t\t\t\t\t\t Per quae cum caro producatur, plus tamen (ut alias quoque dixi) uictus ratio eo confert; id est solutis iam febribus et cibi cupiditate reddita balneum rarum, cotidiana sed lenis gestatio, cibi potionesque corpori faciundo aptae. Quae omnia per medicamenta quoque suppuratione rupta secuntur: sed quia magno malo uix sine ferro mederi licet, in hunc locum reseruata sunt. Aduersus fistulas quoque, si altius penetrant, ut ad ultimas demitti collyrium non possit, si tortuosae sunt, si multiplices, maius in manu quam in medicamentis praesidium est; minusque operae est, si sub cute transuersa feruntur, quam si rectae intus tendunt.Igitur si sub cute transuersa fistula est, demitti specillum debet, supraque ea incidi. Si flexus reperientur, hi quoque simul specillo et ferro persequendi; itemque faciendum, si plures se quasi ramuli ostendunt.\n\t\t\t\t\t\t Vbi ad finis fistulae uentum est, excidendus ex ea totus callus est, superque fibulae dandae et medicamentum quo glutinetur. At si recta subter tendit, ubi, quo maxime ferat, specillo exploratum est, excidi  sinus debet; dein fibula oris cutis inicienda est; et aeque glutinantia medicamenta superdanda sunt aut, si \n\t\t\t\t\t\t\n\t\t\t\t\t\tcorruptius ulcus est, quod interdum osse uitiato fit, ubi id quoque curatum est, pus mouent Solent autem inter costas fistulae subter exire; quod ubi incidit, eo loco costa ab utraque parte praecidenda et eximenda est, ne quid intus corruptum relinquatur. Solent, ubi costas transierunt, saeptum id, quod transuerum a superioribus uisceribus intestina discernit, uiolare. Quod intellegi loco et magnitudine doloris potest.\n\t\t\t\t\t\t Qui * * * \n\t\t\t\t\t\tnonnumquam spiritus ea cum umore quasi bullante prorumpit, maximeque si hunc ore ille continuit. In eo medicinae locus nullus est. In ceteris uero, quae circa costas sanabilia sunt, pinguia medicamenta inimica sunt; ceteris, quae ad uulnera adcommodantur, uti licet: optime tamen sicca linmenta uel, si purgandum aliquid uidetur, in melle tincta inponuntur. Ventri nullum os subest, sed ibi perniciosae admodum fistulae fiunt, adeo ut Sostratus insanabiles esse crediderit. Id non ex toto ita se habere usus ostendit. Et quidem, quod maxime mirum uideri potest, tutior fistula est contra iecur et lienem et uentriculum quam contra intestina, non quo perniciosior ibi sit, sed quo alteri periculo locum faciat. Cuius experimenti quidam auctores parum modum rei cognouerunt. Nam uenter saepe etiam telo perforatur, prolapsaque intestina conduntur, et oras uulneris suturae conprehendunt; quod quemadmodum fiat, mox indicabo.\n\t\t\t\t\t\t Itaque etiam ubi tenuis fistula abdomen perrumpit, excidere ea licet suturaque oras coniungere. Si uero ea fistula intus patuit, excissa necesse est latius foramen relinquat, quod nisi magna ui, utique ab interiore parte, sui non potest; qua quasi membrana quaedam finit abdomen, quam peritoneon Graeci uocant. Ergo ubi aliquis ingredi ac moueri coepit, rumpitur illa sutura, atque intestina soluuntur; quo fit, ut pereundum  \n\t\t\t\t\t\thomini sit. Sed  omni modo res ea desperationem habet, ideoque tenuioribus fistulis adhibenda curatio est. Propriam etiam animaduersionem desiderant ea, quae in ano sunt. In has demisso specillo ad ultimum eius caput incidi cutis debet, dein nouo foramine specillum educi lino sequente, quod in aliam eius partem ob id ipsum perforatam coniectum sit. Ibi linum prehendendum uinciendumque cum altero capite est, ut laxe cutem, quae super fistulam est, teneat; idque linum debet esse crudum et duplex triplexue, sic tortum, ut unitas facta sit. Interim autem licet negotia gerere, ambulare, lauari, cibum capere inde atque sanissimo.\n\t\t\t\t\t\t Tantummodo d linum bis die saluo nodo ducendum est, sic ut subeat fistulam pars quae superior fuit. Neque committendum est, ut id linum putrescat, sed tertio quoque die nodus resoluendus est, et ad caput alterum recens linum alligandum est eductoque uetere id in fistula cum simili nodo relinquendum. Sic enim id paulatim cutem, quae supra fistulam est, incidit; simulque et id sanescit, quod a lino relictum est et id, quod ab eo mordetur, inciditur. Haec ratio curationis longa  sine dolore est.\n\t\t\t\t\t\t Qui festinant, adstringere cutem lino debent, quo celerius secent, noctuque ex penicillo tenuia quaedam intus demittere, ut cutis hoc  extenuetur quo extenditur; sed haec dolorem mouent. Adicitur celeritati sicut tormento quoque, si et linum et id, quod ex penicillo est, aliquo medicamento inlinitur ex is, quibus callum exedi posui. Potest tamen fieri, ut ad scalpelli adcurationem etiam illo loci ueniendum sit, si intus fistula fert, si multiplex est.\n\t\t\t\t\t\t Igitur in haec genera demisso specillo duabus lineis incidenda cutis est, ut media inter eas habenula tenuis admodum eiciatur; ne protinus orae coeant, sitque locus aliquis linmentis, quae quam paucissima superinicienda sunt; omniaque eodem modo facienda, quae in abscessibus posita sunt. Si uero ab uno ore plures sinus erunt, recta fistula scalpello erit incidenda; ab eo ceterae, quae iam patebunt, lino excipiendae. Si intus aliqua procedet, quo  \n\t\t\t\t\t\tferrum tuto peruenire non poterit, collyrium demittendum erit.\n\t\t\t\t\t\t Cibus autem in eiusmodi omnibus casibus, siue manu siue medicamentis agetur, dari debet umidus, potio liberalis, diuque aqua: ubi iam caro increscit, tum demum et balineis raris utendum erit et cibis corpus inplentibus. Tela quoque, quae inlata corporibus intus haeserunt, magno negotio saepe eiciuntur. Suntque quaedam difficultates ex generibus eorum: quaedam ex is sedibus, in quas illa penetrarunt. Omne autem telum extrahitur aut ab ea parte, qua uenit, aut ab ea, in quam tendit. Illic uiam, qua redeat, ipsum sibi fecit, hic a scalpello accipit: nam contra mucronem caro inciditur. Sed si non alte telum insedit, et in summa carne est, aut certe magnas uenas et loca neruosa non transit, nihil melius quam qua uenit id euellere.\n\t\t\t\t\t\t Si uero plus est, per quod telo reuertendum quam quod perrumpendum est, iamque uenas neruosaque id transit, commodius est aperire quod superest, eaque extrahere: nam et propius petitur,  et in maiore membro, si medius mucro transit, facilius sanescit quod peruium est, quia utrimque medicamento fouetur.\n\t\t\t\t\t\t Sed si retro telum recipiendum, amplianda scalpello plaga est, quo facilius id sequatur, quoque minor oriatur inflammatio; quae maior fit, si ab illo ipso telo, dum redit, corpus laniatur. Item si ex alia parte uulnus aperiatur, laxius esse debet, quam ut telo postea transeunte amplietur. Summa autem utraque parte habenda cura est, ne uena, ne maior neruos, ne arteria incidatur. Quorum ubi aliquid detectum est, excipiendum hamo retuso est, abducendumque a scalpello. Vbi autem satis incisum est, telum eximendum est, tum quoque eodem modo et eadem cura habita, ne sub eo, quod eximitur, aliquod eorum laedatur, quae tuenda esse proposui. Haec communia. Sunt propria quaedam in singulis telorum  \n\t\t\t\t\t\tgeneribus, quae protinus subiciam. Nihil tam facile in corpus quam sagitta conditur, eademque altissime insdit. Haec autem eueniunt, et quia magna ui fertur illa, et quia ipsa in angusto est. Saepius itaque ab altera parte, quam ex qua uenit, recipienda et praecipue quia fere spiculis cingitur, quae magis laniant, si retrorsus quam si contra eximatur.\n\t\t\t\t\t\t Sed inde aperta uia, caro diduci debet ferramento ad similitudinem facto Graecae litterae * : deinde, ubi apparuit, si mucroi harundo inhaeret, propellenda est, donec ab altera adprehendi et extrahi possit; si iam illa decidit solumque intus ferrum est, mucro uel digitis adprehendi uel forfice atque ita educi debet.\n\t\t\t\t\t\t Neque alia ratio extrahendi est, ubi ab ea parte, qua uenit, euelli magis placuit: nam ampliato magis uulnere, aut harundo, si inest, euellenda est, aut si ea non est, ferrum ipsum. Quod si spicula apparuerunt eaque breuia et tenuia sunt, forfice ibi comminui debent, uacuumque ab his telum educi: si ea maiora ualentioraque sunt, fissis scriptoris calamis contegenda, ac ne quid lacerent, sic euellenda sunt. In sagittis quidem haec obseruatio est. Latum uero telum si conditum est, ab altera parte educi non expedit, ne ingenti uulneri ipsi quoque ingens uulnus adiciamus. Euellendum est ergo genere quodam ferramenti, quod Diocleum cyathiscum Graeci uocant, quoniam auctorem Dioclen habet; quem inter priscos maximosque medicos fuisse iam posui. Lammina uel ferrea uel aenea etiam ab altero capite duo utrimque deorsum conuersos uncos habet;\n\t\t\t\t\t\t ab altero duplicata lateribus, leuiterque extrema in eam partem inclinata, qua sinuata est, insuper ibi etiam perforata est. Haec iuxta telum transuersa demittitur; deinde ubi ad  \n\t\t\t\t\t\t mucronem uentum est, paulum torquetur, ut telum foramine suo excipiat. Cum in cauo mucro est, ilico digiti subiecti partis alterius uncis simul et ferramentum id extrahunt et telum. Tertium genus telorum est, quod interdum euelli debet; plumbea glas aut lapis aut simile aliquid, quod perrupta cute integrum intus insedit.In omnibus his latius uulnus aperiundum, idque quod inest, ea, qua uenit, forfice extrahendum est. Accedit uero aliquid difficultatis sub omni ictu, si telum uel ossi inhaesit uel in articulo se inter duo ossa demersit.\n\t\t\t\t\t\t In osse usque eo mouendum est, donec laxetur is locus, qui mucronem momordit; et tunc uel manu uel forfice telum extrahendum est; quae ratio in dentibus quoque eiciendis est. Vix umquam ita telum non sequitur: sed si morabitur, excuti quoque ictum aliquo ferramento poterit. Vltimum est, ubi non euellitur, terebra iuxta forare, ab eoque foramine ad speciem litterae uel contra telum os excidere sic, ut linae, quae diducuntur, ad telum spectent; eo facto id necesse est labet et facile auferatur.\n\t\t\t\t\t\t Inter duo uero ossa si per ipsum articulum perrperit, circa uolnus duo membra fascis habenisue deliganda et per has in diuersas partes diducenda sunt, ut neruos distendant; quibus extentis laxius inter ossa spatium est, ut sine difficultate telum recipiatur. Illud uidendum est, sicut in aliis locis posui, ne quis neruus aut uena aut arteria a telo laedatur, dum id extrahit eadem scilicet ratione, quae supra posita est. At si uenenato quoque telo quis ictus est, idem omnibus, si fieri potest, etiam festinantius actis, adicienda curatio est, quae uel epoto ueneno, uel a serpente ictis adhibetur. Vulneris autem ipsius extracto telo medicina non alia est, quam quae esset, si corpore icto nihil inhaesisset; de qua satis alio loco dictum est. Haec uenire in qualibet parte corporis possunt: reliqua  \n\t\t\t\t\t\tCERTAS SEDES habent, de quibus dicam orsus a capite. In hoc multa uariaque tubercula oriuntur: gang, meliceridas, atheromata nominant aliisque etiamnum uocabulis quaedam alii discernunt, quibus ego steatomata quoque adiciam. Quae quamuis et in ceruice et in alis et in lateribus oriri solent, per se tamen non posui, cum omnia ista mediocres differentias habeant, ac neque periculo terreant neque diuerso genere curentur.\n\t\t\t\t\t\t Omnia uero ista et ex paruulo incipiunt et diu paulatimque increscunt, et tunica sua includuntur. Quaedam ex his dura ac renitentia, quaedam mollia cedentiaque sunt; quaedam spatio nudantur, quaedam tecta capillo suo permanent; fereque sine dolore sunt. Quid intus habeant, ut coniectura praesagiri potest, sic ex toto cognosci, nisi cum eiecta sunt, non potest. Maxime tamen in is, quae renituntur, aut lapillis quaedam similia aut concreti confersique pili reperiuntur: in is uero, quae cedunt, aut melli simile aliquid aut tenui pulticulae aut quasi rassae cartilagini aut carni hebeti et cruentae, quibus  alique colores esse consuerunt.\n\t\t\t\t\t\t Fereque ganglia renituntur: atheromati subest quasi tenuis pulticula: meliceridi liquidior umor, ideoque pressu circumfluit: steatomati pingue quiddam. Idque latissime patere consueuit, resoluitque totam cutem superpositam sic, ut e labet, cum in ceteris sit adstrictior. Omnia derassa ante si capillis conteguntur, per medium oportet incidi: sed steatomatis tunica quoque secanda est, ut effundatur quicquid intus coit, quia non facile a cute et subiecta carne ea separtur: in ceteris ipsa tunica inuiolata seruanda est.\n\t\t\t\t\t\t Protinus autem  alba et intenta se ostendit, tum scalpelli manubriolo deducenda a cute  \n\t\t\t\t\t\tcarne est, eiciendaque cum eo, quod intus tenet. Si quando tamen ab inferiore parte tunicae musculus inhaesit, ne is laedatur, superior pars illius decidenda; at im ibi relinquenda est. Vbi tota exempta  \n\t\t\t\t\t\test, committendae orae, fibulaque his inicienda, et super medicamentum glutinans dandum est. Vbi uel tota tunica uel aliquid ex ea relictum est, pus mouentia adhibenda sunt. Sed ut haec neque genere uiti neque ratione curationis inter se multum distant, sic in oculis, quae manum postulant, et ipsa diuersa sunt et aliter aliterque curantur. Igitur in superioribus palpebris uesicae nasci solent pingues graues quae uix attollere oculos sinunt, leuesque pituitae cursus sed adsiduos in oculis mouent: fere uero in pueris nascuntur.\n\t\t\t\t\t\t Oportet conpresso digitis duobus oculo atque ita cute intenta scalpello transuersam lineam incidere, suspensa leuiter manu, ne uesica ipsa uulneretur; ui locus ei patefactus est, ipsa prorumpit. Tum digitis ea adprehendere oportet et euellere; facile autem sequitur. Dein superinungui collyrio debet ex is aliquo, quo lippientes oculi superinunguntur; paucissimisque diebus cicatricula inducitur. Molestius est, ubi incisa uesica est: effundit enim umorem, neque postea, quia tenuis admodum est, potest colligi. Si forte id incidit, eorum aliquid inponendum est, quae puri mouendo sunt. In eadem palpebra supra pilorum locum tuberculum paruulum nascitur, quod a similitudine hordei a Graecis crite nominatur. Tunica m, quod difficulter maturescit, conprehensum  \n\t\t\t\t\t\tuel calido pane uel cera subinde calfacta foueri oportet sic, ne nimius is calor sit sed facile ea parte sustineatur: hac enim ratione saepe discutitur, interdum concoquitur. Si pus se ostendit, scalpello diuidi debet, et quicquid intus umoris est, exprimi; eodem deinde uapore postea quoque foueri et superinungui, donec ad sanitatem perueniat. Alia quoque quaedam in palpebris  non dissimilia untur: sed neque utique figura eiusdem, et mobilia, simul atque digito uel huc uel illuc inpelluntur; ideoque ea chalazia Graeci uocant. Haec incidi debent, si sub cute sunt, ab exteriore parte; si sub \n\t\t\t\t\t\t\n\t\t\t\t\t\tcartilagine, ab interiore; deinde scalpelli manubriolo deducenda ab integris partibus sunt. Ac, si intus plaga est, inunguendum primum lenibus, deinde acrioribus; si extra, superdandum emplastrum, quo id glutinetur. Vnguis uero, quod pterygion Graeci uocant, est membranula neruosa oriens ab angulo, quae nonnumquam ad pupillam quoque peruenit, eique officit; saepius a narium, interdum etiam a temporum parte nascitur. Hunc recentem non difficile est discutere medicamentis, quibus cicatrices in oculis extenuantur: si inueterauit iamque ei crassitudo quoque accessit, excidi debet. Post abstinentiam uero unius diei uel aduersus in sedili contra medicum is homo collocandus est, uel sic auersus, ut in gremium eius caput resupinus effundat.\n\t\t\t\t\t\t Quidam, si in sinistro oculo uitium est, aduersum; si in dextro, resupinum collocari uolunt. Alteram autem palpebram a ministro deduci oportet, alteram a medico: sed ab hoc, si ille aduersus est, inferiorem; si supinus, superiorem. Tum idem medicus hamulum acutum, paululum mucrone intus recuruato, subicere extremo ungui debet, eumque infigere, atque eam quoque palpebram tradere alteri; ipse hamulo adprehenso leuare unguem, eumque acu traicere linum trahente; deinde acum ponere, lini duo capita adprehendere, et per ea erecto ungue, si qua parte oculo inhaeret, manubriolo scalpelli deducere, donec ad angulum ueniat; deinde inuicem modo remittere, modo adtrahere, ut sic et initium eius et finis anguli reperiatur.\n\t\t\t\t\t\t Duplex enim periculum est, ne uel ex ungue aliquid relinquat quod exulceratum uix ullam recipiat curationem; uel ex angulo quoque caruncula abscidatur; quae, si uehementius unguis ducitur, sequitur ideoque decipit: abscisa patefit foramen, per quod postea semper umor descendit: rhyda Graeci uocant. Verus ergo anguli finis utique noscendus est; qui ubi satis constitit, non nimium adducto ungue scalpellus adhibendus est, deinde excidenda ea membranula, ne quid ex angulo aedatur.\n\t\t\t\t\t\t Eodem inde ex melle linmentum superandum est  \n\t\t\t\t\t\tsupraque linteolum, et aut spongia aut lana sucida; proximisque diebus deducendus cotidie oculus est, ne cicatrice inter se palpebrae glutinentur, siquidem id quoque tertium periculum accedit; eodemque modo linmentum inponendum, ac nouissime inunguendum collyrio, quo ulcera ad cicatricem perducuntur. Sed ea curatio uere esse debet aut certe ante hiemem; de qua re ad pura loca pertinente semel dixisse satis erit. Nam duo genera curationum sunt.\n\t\t\t\t\t\t Alia, in quibus eligere tempus non licet, sed utendum est eo, quod incidit, sicut in uulneribus [in fistulis]; alia, in quibus nullus dies urguet, et expectare tutissimum [facile] est, sicut euenit in is, quae et tarde crescunt et dolore non cruciant. In his uer expectandum est, aut si quid magis pressit, melior tamen autumnus est quam aestas aut hiemps, atque is ipse medius, iam fractis aestibus, nondum ortis frigoribus. Quo magis autem necessaria pars erit, quae tractabitur, hoc quoque maiori periculo subiecta est; et saepe, quo maior plaga facienda, eo magis haec temporis ratio seruabitur. Ex curatione uero unguis, ut dixi, uitia nascuntur, quae ipsa aliis quoque de causis oriri solent. Interdum enim fit in angulo, parum ungue exciso uel aliter, tuberculum, quod palpebras parum deduci patitur: encais Graece nominatur. Excii hamulo et circumcidi debet, hic quoque diligenter temperata manu, ne quod ex ipso angulo abscidat. Tum exiguum linmentum respergendum est uel cadmia uel atramento sutorio, inque eum angulum deductis palpebris inserendum, supraque eodem modo deligandum, proximisque diebus similiter nutriendum, tantum ut primis aqua egelida uel etiam frigida foueatur. Interdum inter se palpebrae coalescunt aperirique non potest oculus. Cui malo solet etiam illud accedere, ut palpebrae cum albo oculi cohaerescacilicet cum  utroque fuit ulcus neclegenter  \n\t\t\t\t\t\tcuratum: sanescendo enim, quod diduci potuit et debuit, glutinauit: ancyloblepharus sub utroque uitio Graeci uocant. Palpebrae tantum inter se cohaerentes non difficulter diducuntur, sed interdum frustra: nam rursus glutinantur.\n\t\t\t\t\t\t Experiri tamen oportet, quia bene res saepius cedit. Igitur auersum specillum inserendum, ducendaeque  \n\t\t\t\t\t\tpalpebrae sunt; deinde exigua penicilla interponenda, donec exulceratio eius loci finiatur. At ubi albo ipsius oculi palpebra inhaesit, Heraclides Tarentinus auctor est aduerso scalpello subsecare cum magna moderatione, ut neque ex oculo neque ex palpebra quicquam abscidatur; ac si necesse est, ex palpebra potius.\n\t\t\t\t\t\t Post haec inunguatur oculus medicamentis, quibus aspritudo curatur; cottidieque palpebra uerttur, non solum ut ulceri medicamentum inducatur, sed etiam  praecipiatur, ut saepe eam digitis duobus attollat. Ego sic restitutum esse neminem memini. Meges se quoque multa temptasse, neque umquam profuisse, quia semper iterum oculo palpebra inhaeserit, memoriae prodidit. Etiamnum in angulo, qui naribus proior est, ex aliquo uitio quasi parua fistula aperitur, per quam pituita adsidue destillat: aegilopa Graeci uocant. Idque adsidue male habet oculum; nonnumquam etiam exesso osse usque nares penetrat. Atque interdum naturam carcinomatis habet, ubi intentae uenae et aquatae sunt, color pallet, cutis dura est et leui tactu inritatur, inflammationemque in eas partes,  coniunctae sunt, euocat.\n\t\t\t\t\t\tEx his eos, qui quasi carnoma habent, curare periculosum est: nam mortem quoque ea res maturat; eos uero, quibus ad nares tendit, superuacuum: neque enim sanescunt. A quibus  in angulo et, potest adhiberi curatio, cum eo ne  \n\t\t\t\t\t\tignotum sit esse difficilem: quantoque angulo propius id foramen est, tanto difficilior est, quoniam perangustum est, in quo uersari manus possit. Recenti tamen re mederi facilius est.\n\t\t\t\t\t\t Sed hamulo summum eius foraminis excipiendum; deinde totum id cauum, sicut in fistulis dixi, usque ad os excidendum; oculoque et ceteris iunctis partibus bene obtectis, os ferramento adurendum est; uehementiusque si iam carie uexatum est, quo crassior squama acedat. Quidam adurentia inponunt,  atramentum sutorium uel chalcitidem uel aeruginem rasam; quod et tardius et non idem facit. Osse adusto curatio sequitur eadem, quae in ceteris ustis. Pili uero, qui in palpebris sunt, duabus de causis oculum inritare consuerunt: nam modo palpebrae [superioris] summa cutis relaxatur et procidit; quo fit, ut eius pili ad ipsum oculum conuertantur, quia non simul cartilago quoque se remisit; modo sub ordine naturali pilorum alius ordo subcrescit, qui protinus intus ad oculum tendit.\n\t\t\t\t\t\t Curationes hae sunt. Si  qui non debuerunt, tenuis acus ferrea ad similitudinem hastae lata in ignem coicienda est; deinde candens, sublata palpebra sic, ut eius perniciosi pili in conspectum curantis ueniant, sub ipsis pilorum radicibus ab angulo inmittenda est, ut ea tertiam partem palpebrae transat; deinde iterum tertioque usque ad alterum angulum; quo fit, ut omnes pilorum radices adustae moriantur. Tum superinponendum medicamentum est, quod inflammationem prohibeat, que ubi crustae exciderunt, ad cicatricem perducendum. Facillime autem id genus sanescit.\n\t\t\t\t\t\t Quidam aiunt acu transui iuxta pilos in exteriorem partem palpebrae oportere eamque transmitti duplicem capillum muliebrem ducentem; atque ubi acus transit, in ipsius capilli sinum, qua duplicatur, pilum esse coiciendum et per eum in superiorem palpebrae partem adtrahendum; \n\t\t\t\t\t\t\n\t\t\t\t\t\tibique corpori adglutinandum; et inponendum medicamentum, quo foramen glutinetur: sic enim fore, ut is pilus in exteriorem partem postea spectet.\n\t\t\t\t\t\t Id primum fieri non potest, nisi in pilo longiore, cum fere breues eo loco nascantur; deinde si plures pili sunt, necesse est longum tormentum totiens acus traiecta magnamque inflammationem moueat. Nouissime cum umor aliquis ibi subsit, oculo  ante per pilos et tum per palpebrae foramina adfecto uix fieri potest, ut gluten, quo uinctus est pilus, non resoluatur; eoque fit, ut is eo, unde ui abductus est, redeat.\n\t\t\t\t\t\t Ea uero curatio, quae [palpebrae laxioris] ab omnibus frequentatur, nihil habet dubii: siquidem oportet contecto oculo mediam palpebrae cutem, siue ea superior siue inferior est, adprehendere digitis ac sic leuare; tum considerare, quantulo detracto futurum sit, ut naturaliter se habeat. Siquidem hic quoque duo pericula circumstant: si nimium fuerit excisum, ne contegi oculus non possit; si parum, ne nihil actum sit, et frustra sectus aliquis sit.\n\t\t\t\t\t\t Qua deinde incidendum uidebitur, per duas lineas atramento notandum est sic, ut inter oram, quae pilos continet, et proiorem ei lineam aliquid relinquatur, quod adprehendere acus postea possit. His constitutis scalpellus adhibendus est; et si superior palpebra, ante; si inferior, postea propius ipsis pilis incidendum; initiumque faciendum in sinistro oculo ab eo angulo, qui tempori; in dextro ab eo, qui naribus propior est; idque, quod inter duas lineas est, excidendum.\n\t\t\t\t\t\t Deinde orae uulneris inter se simplici sutura committendae, operiendusque oculus et si parum palpebra descendet, laxanda sut; si nimium, aut adstringenda, aut etiam rursus tenuis habenula e ab ulteriore ora excidenda. Vbi secta est, aliae suturae adiciendae, quae supra tres esse non debent. Praeter haec in superiore palpebra sub pilis ipsis incidenda linea est, ut ab inferiore parte deducti pili susum spectent; idque, si leuis inclinatio est, etiam solum satis tuetur; inferior palpebra eo non eget.\n\t\t\t\t\t\t His factis, spongia ex aqua frigida expressa super deliganda est. Postero die glutinans emplastrum iniciendum, quarto suturae tollendae, et collyrio, quod inflammationes reprimit, superinunguendum. Nonnumquam autem nimium sub hac curatione excisa cute euenit, ut oculus non tegatur; idque interdum etiam alia de causa fit: lagoptalmus Graeci appellant. In quo si nimium palpebra \n\t\t\t\t\t\tdeest, nulla id restituere curatio potest; si exiguum, mederi licet. Paulum infra supercilium cutis incidenda est lunata figura cornibus eius deorsum spectantibus.\n\t\t\t\t\t\t Altitudo esse plagae usque ad cartilaginem debet ipsa illa nihil laesa: nam si ea incisa est, palpebra concidi, neque attolli postea potest. Cute igitur tantum diducta fit, ut paulum  ima oculi ora descendat hiante scilicet super plag; in qua \n\t\t\t\t\t\tlinamentum coiciendum est, quod et coniungi diductam cutem prohibeat et in medio carunculam citet; quae ubi eum locum inpleuit, postea recte oculus operitur. Vt superioris autem palpebrae uitium est, quo parum descendit ideoque oculum non contegit, sic inferioris, quo parum susum attollitur, sed pendet et hiat, neque potest cum superiore committi. Atque id quoque euenit interdum ex simili uitio curationis, interdum etiam senectute: ectropion Graeci nominant.Si ex mala curatione est, eadem ratio medicinae est, quae supra posita est; plagae tantum cornua ad maxillas, non ad oculum conuertenda sunt: si ex senectute est, tenui ferramento id totum extrinsecus adurendum est, deinde melle inunguendum: a quarto die uapore aquae calidae fouendum, inunguendumque medicamentis ad cicatricem perducentibus. Haec fere circa oculum in angulis palpebrisque incidere consuerunt. In ipso autem oculo nonnumquam summa attollitur tunica, siue ruptis intus membranis aliquibus siue laxatis, et similis figura acino fit: unde id staphyloma Graeci uocant.Curatio duplex est: altera: ad ipsas radices per medium transuere acu duo lina ducente; deinde alterius lini duo capita ex superiore parte, alterius ex inferiore astringere inter se; quae paulatim secando id excidunt. Altera: in summa parte eius ad lenticulae magnitudinem excidere; deinde spodium aut cadmiam infriare. Vtrolibet autem facto, album oui lana  \n\t\t\t\t\t\texcipiendum et inponendum; posteaque uapore aquae calidae fouendus oculus et lenibus medicamentis inunguendus est. Claui autem uocantur callosa in  oculi tubercula, quibus nomen a figurae similitudine est. Hos ad imam radicem perforare acu commodissimum est, infraque eam excidere; deinde lenibus medicamentis inunguere. Suffusionis iam alias feci mentionem, quia cum recens incidit, medicamentis quoque saepe discutitur: sed ubi uetustior facta est, manus curationem desiderat, quae inter subtilissimas haberi potest.  qua antequam dico, paucis ante ipsius oculi natura indicanda est. Cuius cognitio cum ad plura loca pertineat, tum uel praecipue ad hunc pertinet. Is igitur summas habet duas tunicas, ex quibus superior a Graecis ceratoides uocatur. Ea, qua parte alba est, satis crassa; pupillae loco extenuatur.\n\t\t\t\t\t\t Huic inferior adiuncta est, media parte, qua pupilla est, modico foramine concaua; circa tenuis, ulterioribus partibus ipsa quoque plenior, quae choroides a Graecis nominatur. Hae duae tunicae, cum interiora oculi cingant, rursus sub his coeunt, extenuataeque et in unum coactae  foramen, quod inter ossa est, ad membranam cerebri perueniunt eique inhaerescunt. Sub his autem, qua parte pupilla est, locus uacuus est; deinde infra rursus tenuissima tunica, quam Herophilus arachnoidem nominauit.\n\t\t\t\t\t\t Ea media subsidit * * * eoque cauo continet quiddam, quod a uitri similitudine hyaloides Graeci uocant. Id neque  aridum est, sed quasi concretus umor, ex cuius colore pupillae color uel niger est uel caesius, cum summa tunica tota alba sit: id autem superueniens ab interiore parte membranula * includit. Su \n\t\t\t\t\t\this gutta umoris est, oui albo similis, a qua uidendi facultas proficiscitur: crystalloides a Graecis nominatur. Igitur uel ex morbo uel ex ictu concrescit umor sub duabus tunicis, qua locum esse uacuum proposui; isque paulatim indurescens interiori * potentiae se opponit. Vitiique eius plures \n\t\t\t\t\t\t\n\t\t\t\t\t\tspecies sunt; quaedam sanabiles, quae curationem  admittunt. Nam si exigua suffusio est, si immobilis, colorem uero habet marinae aquae uel ferri nitentis et a latere sensum aliquem fulgoris relinquit, spes superest. Si magna est, si nigra pars oculi, amissa naturali figura, in aliam uertit, si suffusioni color caeruleus est aut auri similis, si labat et hac atque illac mouetur, uix umquam succurritur.\n\t\t\t\t\t\t Fere uero peior est, quo ex grauiore morbo, maioribus capitis doloribus uel ictu uehementiore orta est. Neque idonea curation senilis aetas est, quae sine o uitio tamen aciem  \n\t\t\t\t\t\thabet: at ne puerilis quidem, sed inter haec media. Oculus quoque curationi neque  concauus satis oportunus est. Atque ipsius suffusionis quaedam maturitas est: expectandum igitur est, donec iam non fluere sed duritie qudam concreuisse uideatur. Ante curationem autem modico uti cibo, bibere aquam triduo debet, pridie ab omnibus abstinere.\n\t\t\t\t\t\t Post haec in aduorso collocandus est, loco lucido, lumine auerso, sic ut contra medicus paulo altius; a posteriore parte caput eius, qui curabitur, minister contineat, ut inmobile id praestet: nam leui motu eripi acies in perpetuum potest. Quin etiam ipse oculus, qui curabitur, inmobilior faciendus est, super alterum lana inposita [deligata]: curari uero sinister oculus dextra manu, dexter sinistra debet.\n\t\t\t\t\t\t Tum acus admouenda est, sic uta, ut foret, non nimium tenuis; eaque demittenda sed recta est per summas duas tunicas medio loco inter oculi nigrum et angulum tempori propiorem, e regione mediae suffusionis sic, ne qua uena laedatur. Neque tamen  dmittenda est, quia inani loco excipitur; ad quem cum uentum est, ne mediocriter quidem peritus falli potest, quia prementi nihil renititur.\n\t\t\t\t\t\t Vbi eo uentum est, inclinanda acus ad ipsam suffusionem leuiterque ibi uerti et paulatim eam deducere infra regionem pupillae debet; ubi deinde eam transit, uehementius inprimi, ut \n\t\t\t\t\t\t\n\t\t\t\t\t\tinferiori parti insidat. Si haesit, curatio expleta est: si subinde redit, eadem acu concidenda et in plures partes dissipanda est, quae singulae et facilius conduntur et minus late officiunt.\n\t\t\t\t\t\t Postea educenda recta acus est; inponendumque lana molli exceptum oui album, et supra, quod inflammationem coerceat; atque ita deuinciendum. Post haec opus est quiete, abstinentia, lenium medicamentorum inunctionibus; cibo, qui postero die satis mature datur, primum liquido, ne maxillae laborent; deinde inflammatione finita, tali, qualis in uulneribus propositus est; quibus, ut aqua diutius bibatur, necessario accedit. De pituitae quoque tenuis cursu, qui oculos infestat, quatenus medicamentis agendum et, iam explicui. Nunc ad ea ueniam, quae curationem manu postulant. Animaduertimus autem quibusdam numquam siccescere oculos,  semper umore tenui madere; quae res aspritudinem continuat, ex leuibus momentis inflammationes et lippitudines excita totam denique uitam hominis infestat; idque in quibusdam nulla ope adiuuari potest, in quibusdam sanabile est:\n\t\t\t\t\t\t quod primum [discrimen est] nosse oportet, ut alteris succurratur, alteris manus non iniciatur. Ac primum superuacua curatio est in is, qui ab infantibus id uitium habent, quia necessario mansurum est usque mortis diem; deinde non necessaria etiam in is, quibus non multa,  acris pituita est, siquidem manu nihil adiuuantur: medicamentis et uictus ratione, quae crassiorem pituitam reddit, ad sanitatem perueniunt. Lata etiam capita uix medicinae patent.\n\t\t\t\t\t\t Tum interest uenae pituitam mittant quae inter caluariam et cutem sunt, an quae inter membrana cerebri et caluariam. Superiores fere per tempora oculos rigant; inferiores per eas membranas, quae ab oculis ad cerebrum tendunt. Potest autem adhiberi remedium is, quae supra os fluunt; non potest is, quae sub osse. Ac ne is quidem succurritur, quibus pituita utrimque descendit, quia leuata altera parte nihilo minus altera infestat. Quid sit autem, hac ratione cognoscitur.\n\t\t\t\t\t\t Raso capite an ea medicamenta, quibus in  \n\t\t\t\t\t\tlippitudine pituita suspenditur, a superciliis usque ad uerticem inlini debent. Si sicci oculi esse coeperunt, apparet per eas uenas, quae sub cute sunt, inrigari: si nihilo minus madent, manifestum est sub osse descendere: si est umor, sed leuior, duplex uitium est. Plurimi tamen ex laborantibus reperiuntur, quos superiores uenae exerceant; ideoque pluribus etiam opitulari licet. Idque non in Graecia tantummodo, sed in aliis quoque gentibus celebre est, adeo ut nulla medicinae pars magis per nationes quoque exposita sit.\n\t\t\t\t\t\t Reperti in Graecia sunt, qui nouem lineis cutem capitis inciderent; duabus in occipitio rectis, una super eas transuersa; deinde  super aures, una inter eas item transuersa; tribus inter uerticem et frontem rectis. Reperti sunt, qui a capite recte eas lineas ad tempora deducerent, cognitisque ex motu maxillarum musculorum initiis leuiter super eos cutem inciderent, ductisque per retusos hamos oris insererent linamenta, ut neque inter se cutis antiqui fines committerentur, et in medio caro incresceret; quae uenas, ex quibus umor ad oculos transiret, adstringeret.\n\t\t\t\t\t\t Quidam etiam atramento duas lineas duxerunt a media aure ad mediam alteram aurem; deinde a naribus ad uerticem. Tum ubi lineae committebantur, scalpello inciderunt, et post sanguinem effusum s ibidem adserunt. Nihilo minus autem et in temporibus et inter frontem atque caluariam eminentibus uenis idem candens ferrum admouerunt.\n\t\t\t\t\t\t Frequens curatio est uenas in temporibus adurere, quae fere quidem in eiusmodi malo tument: sed tamen, ut inflentur magisque se ostendant, ceruix ante modice deliganda est, tenuibusque ferramentis et retussis uenae adurendae, donec in oculis pituitae cursus conquiescat. Id enim signum est quasi excaecatorum itinerum, per quae umor ferebatur.\n\t\t\t\t\t\t Valentior tamen medicina est, ubi tenues conditaeque uenae sunt, ideoque legi non possunt, eodem modo ceruice deligata retentoque ab ipso spiritu quo magis uenae prodeant, atramento notare eas contra tempora et inter uerticem ac frontem; deinde ceruice resoluta, qua notae sunt uenae, incidere, et sanguinem mittere; ubi satis fluxit, tenuibus ferramentis adurere:\n\t\t\t\t\t\t contra tempora quidem timide, ne subiecti musculi qui maxillas tenent sentiant; inter frontem uero et uerticem uehementer, ut  \n\t\t\t\t\t\tsquama ab osse secedat. Efficacior tamen etiamnum est Afrorum curatio, qui uerticem usque ad os adurunt sic, ut squamam remittat. Sed nihil melius est quam quod in Gallia est comata: qui ibi uenas in temporibus et in superiore capitis parte legunt.\n\t\t\t\t\t\t Adusta quomodo curanda sint, iam explicui. Nunc illud adicio: neque ut crustae decidant, neque ut ulcus inpleatur, adustis uenis esse properandum, ne uel sanguis erumpat uel cito pus subprimatur, cum per hoc siccescere eas partes opus sit, per illud exhauriri opus non sit: si quando tamen sanguis eruperit, infricanda medicamenta esse, quae sic sanguinem supprimant, ne adurant. Quemadmodum autem  \n\t\t\t\t\t\tdelegendae sunt, quidque lectis is faciendum sit, cum uenero ad crurum uarices, dicam. Verum ut oculi multiplicem curationem etiam manus exigunt, sic in auribus admodum pauca sunt, quae in hac medicinae parte tractentur. Solet tamen euenire, uel a primo die protinus, uel postea facta exulceratione, dein per cicatricem aure repleta, ut foramen in ea nullum sit, ideoque audiendi usu careat. Quod ubi incidit, specillo temptandum est, altene id repletum, an in summo tantum glutinatum sit. Nam si alte est, prementi non cedit; si in summo, specillum protinus recipit.\n\t\t\t\t\t\t Illud attingi non oportet, ne  effectus spe distentio oriatur neruorum, et ex ea mortis periculum sit: hoc facile curatur. Nam qua cauom esse debet, uel medicamentum aliquod inponendum est ex adurentibus, uel candenti ferro aperiendum, uel etiam scalpello incidendum. Cumque id patefactum et iam ulcus purum est, coicienda eo pinna est, inlita medicamento cicatricem inducente, circaque id medicamentum dandum, ut cutis circa pinnam sanescat; quo fit, ut ea remota postea facultas audiendi sit.\n\t\t\t\t\t\t At ubi aures, in uiro puta, perforatae sunt et offendunt, traicere id cauum celeriter candente acu tis est, ut leuiter eius orae ulcerentur; aut etiam adurente medicamento idem exulcerare, postea deinde inponere  \n\t\t\t\t\t\tid, quod purget, tum quod eo loc repleat et cicatricem inducat.\n\t\t\t\t\t\t Quod si magnum id foramen est, sicut solet esse in is, qui maiora pondera auribus gesserunt, incidere quod superest ad extremum oportet; supra deinde oras scalpello exulcerare, et postea suere, ac medicamentum, qu \n\t\t\t\t\t\tglutinetur, inponere. Tertium est, si quid ibi curti est, sarcire. Quae res cum in labris quoque et naribus fieri possit, eandem etiam rationem habeat, simul explicanda est. Curta igitur in his tribus * * ac si qua parua sunt, curari possunt;  non recipiunt curationem, aut ita per hanc  deformantur, ut minus indecora ante fuerint. Atque in aure quidem et naribus deformitas sola timeri potest: in labris uero, si nimium contracta sunt, usui quoque necessario iactura fit, quia minus facile et cibus adsumitur et sermo explicatur. Neque enim creatur ibi corpus, sed ex uicino adducitur; quod in leui mutatione et nihil eripere et fallere oculum potest, in magna non potest.\n\t\t\t\t\t\t Neque senile autem corpus, neque quod mali habitus est, neque in quo difficulter ulcera sanescunt, huic medicinae idoneum est, quia nusquam celerius cancer occupat aut difficilius tollitur. Ratio curationis eiusmodi est: id, quod cuum est, in quadratum derigere; ab interioribus eius angulis lineas transuersas incidere, quae citeriorem partem ab ulteriore ex toto deducant; deinde ea, quae sic resoluimus, in unum adducere.\n\t\t\t\t\t\t Si non satis iunguntur, ultra lineas, quas ante fecimus, alias duas lunatas et ad plagas conuersas immittere, quibus summa tantum cutis diducatur: sic enim fit, ut facilius quod adducitur sequi possit; quod non est cogendum, sed ita ducendum, ut ex facili subsequatur et dimissum non multum recedat. Interdum tamen ab altera parte cutis * aut omnino adducta deformem, quem reliquit, locum reddit. Eiusmodi loci altera pars incidenda, altera intacta habenda est.\n\t\t\t\t\t\t Ergo neque ex imis auribus neque ex medio naso imisue narum partibus neque ex angulis labrorum quicquam adtrahere temptabimus: utrique autem petemus, si quid summis  \n\t\t\t\t\t\tauribus, si quid imis, si quid aut medio naso aut mediis naribus aut mediis labris deerit. Quae tamen inter etiam duobus locis cua esse consuerunt: sed eadem ratio curandi est. Si cartilago in eo, quod incisum est, eminet, excidenda est: neque enim aut glutinatur aut acu tuto traicitur. Neque longe tamen excidi debet, ne inter duas oras liberae cutis utrimque coitus puris fieri possit.\n\t\t\t\t\t\t Tum iunctae orae inter se suendae sunt utrimque cute adprehensa, et qua priores lineae sunt, ea quoque suturae iniciendae sunt. Siccis locis ut in naribus inlita spuma argenti satis proficit. In ulteriores uero lunatasque plagas liamentum dandum est, ut caro increscens uulnus impleat; summaque cura quod ita sutum est, tuendum esse apparere ex eo potest, quod de cancro supra posui. Ergo  tertio quoque die fouendum erit uapore aquae calidae, rursusque idem medicamentum iniciendum; fereque septimo die glutinatum est. Tum suturae eximi, et ulcus ad sanitatem perduci debet. Polypum uero, qui in naribus nascitur, ferro praecipue curari iam alias posui. Ergo  hunc ferramento acuto in modum spathae facto resoluere ab osse oportet, adhibita diligentia, ne infra cartilago laedatur, in qua difficilis curatio est. Vbi abscisus est, unco ferramento extrahendus est; tum inplicitum linamentum uel aliquid ex penicillo respergendum est medicamento, quo sanguis supprimitur, eoque naris leuiter inplenda. Sanguine suppresso linamento ulcus purgandum est. Vbi purum est, eo pinna, eodem modo quo in aure supra positum est, medicamento inlita, quo cicatrix inducitur, intus demittenda, donec in tot id sanescat. Id autem uitium, quod ozena Graece uocatur, si medicamentis non cederet, quemadmodum manu curandum esset, apud magnos chirurgos non reperi. Credo quia res raro ad sanitatem satis proficit, cum aliquid in ipsa curatione torment habeat. Apud quosdam tamen positum est uel fictilem fistulam uel enodem scriptorium calamum  \n\t\t\t\t\t\tin narem esse coiciendum, donec susum ad os perueniat; tum per id tenue ferramentum candens dandum esse ad ipsum os; deinde adustum locum purgandum esse aerugine et melle: ubi purus est, Lycio ad sanitatem perducendum. Vel narem incidendam esse ab ima parte ad os, ut et conspici locus possit, et facilius candens ferramentum admoueri; tum sui narem debere, et adustum quidem ulcus eadem ratione curari: suturam uero inlini uel spuma argenti uel alio glutinante. In ore quoque quaedam manu curantur. Vbi in primis dentes nonnumquam mouentur, modo propter radicum inbecillitatem, modo propter gingiuarum arescentium uitium.Oportet in utrolibet candens ferramentum gingiuis admoueri, ut attingat leuiter, non insidat. Adustae gingiuae melle inlinendae  sunt. Vt pura ulcera esse coeperunt, arida medicamenta infanda sunt ex is, quae reprimunt. Si uero dens dolores mouet eximique eum, quia medicamenta nihil adiuuant, placuerit, circumradi debet, ut gingiuae ab eo resoluantur; tum is concutiendus est.\n\t\t\t\t\t\t Eaque facienda, donec bene moueatur: nam dens haerens cum summo periculo euellitur, ac nonnumquam maxilla loco mouetur; idque etiam maiore periculo in superioribus dentibus fit, quia potest tempora oculosue concutere. Tum, si fieri potest, manu; si minus, forfice, dens excipiendus est. Ac si exssus est, ante [id foramen] uel linamento uel bene adcommodato plumbo replendus est, ne sub forfice confringatur.\n\t\t\t\t\t\t Recta uero forfex ucenda est, ne inflexis radicibus os rarum, cui dens inhaeret, parte aliqua frangat. Neque ideo nullum eius rei periculum est utique in dentibus breuibus, qui fere longiores radices non habent: saepe enim forfex cum dentem conprehendere non possit aut frustra conprehendat, os gingiuae prehendit et frangit. Protinus autem ubi plus sanguis profluit, sci licet, aliquid ex osse fractum esse.\n\t\t\t\t\t\t Ergo specillo conquirenda est a, quae recessit, et uolsella protrahenda est.  non sequitur, incidi gingiua debet, donec labans ossis testa  \n\t\t\t\t\t\trecipiatur. Quod si factum statim non est, indurescit extrinsecus maxilla, ut is hiare non possit.  inponendum  ex farina et fico cataplasma est, donec ibi pus moueatur; tum incidi gingiua debet. Pus quoque multum profluens ossis fracti nota est: itaque etiam tum id extrahi convenit; nonnumquam etiam eo laeso fistula fit, quae eradi debet.\n\t\t\t\t\t\t Dens autem scaber, qua parte niger, radendus inlinendusque rosae flore contrito, cui gallae quarta pars et altera murrae sit adiecta; continendumque ore crebro uinum meracum; atque in eo casu uelandum caput, ambulatione multa, frictione capitis, cibo non acri utendum. At si ex ictu uel alio casu aliquid labant dentes, auro cum is, qui bene haerent, uinciendi sunt; continendaque ore reprimentia, ut uinum, in quo malicorium decoctum,  in quo galla candens coniecta sit.\n\t\t\t\t\t\t Si quando etiam in pueris ante alter dens nascitur quam prior excidat, is qui cadere debuit circumpurgandus et euellendus est: is qui natus est in locum prioris cotidie digito adurendus, donec ad iustam magnitudinem perueniat. Quotienscumque dente exempto radix relicta est, protinus ea quoque ad id facta forfice, quam riza Graeci uocant, eximenda est. Tonsillas autem, quae post inflammationes induerunt, antiades autem a Graecis appellantur, cum sub leui tunica sint, oportet digito circumradere et euellere: si ne si quidem resoluuntur, hamulo excipere  scalpello excidere; tum ulcus aceto eluere et inlinre uulnus medicamento, quo sanguis supprimitur. Vua si cum inflammatione descendit, dolorique est et subrubicundi coloris, praecidi sine periculo non potest: solet enim multum sanguinem effundere: ita melius est is uti, quae alias proposita sunt. Si uero inflammatio quidem nulla est, nihilo \n\t\t\t\t\t\t\n\t\t\t\t\t\tminus autem ultra iustum modum a pituita deducta sit, et est tenuis, acuta, alba, praecidi debet; itemque si ima liuida et crassa, summa tenuis est. Neque quicquam commodius est quam uolsella prehendere, sub eque quod uolumus excidere.\n\t\t\t\t\t\t Neque enim ullum periculum est,  plus minusue praecidatur, cum liceat tantum infra uolsella relinque quantum [in]utile esse manifestum est; idque praecidere, quo longior uua est quam esse naturaliter debet. Post curationem eadem facienda sunt, quae in tonsilla his proxime posui. Lingua uero quibusdam cum subiecta parte a primo [natali] \n\t\t\t\t\t\tdie uincta est, qui ob id e loqui quidem possunt.Horum extrema lingua uolsella prehendenda est, sub eaque membrana incidenda, magna cura habita, ne uenae quae iuxta sunt uiolent et profusio[ne] sanguinis noceat. Reliqua curatio uulneris in prioribus posita est. Et plerique quidem ubi consanuerunt, locuntur: ego autem cognoui, qui succisa lingua cum abunde super dentes eam promeret, non tamen loquendi facultatem consecutus est. Adeo in medicina, etiam ubi perpetuum est, quod fieri debet, non tamen perpetuum est id, quod sequi conuenit. Sub lingua quoque interdum aliquid abscedit, quod fere consistit in tunica doloresque magnos mouet.Quo, si exiguum est, incidi semel satis est; si maius, summa cutis usque ad tunicam excidenda est; deinde utrimque orae hamulis excipienda et tunica undique circumdato liberanda * * * est, magna diligentia per omnem curationem habita, ne qua maior uena incidatur. Labra autem saepe finduntur eaque res habet cum dolore etiam hanc molestiam, quod sermo prohibetur; qui subinde eas rimas cum dolore diducendo sanguinem citat. Sed has,  in summo sunt, medicamentis curare commodius est, quae ad ulcera oris fiunt. Si uero altius descenderunt, necessarium est tenui ferramento adurere; quod  \n\t\t\t\t\t\tspathae simile quasi transcurrere, non inprimi debet. Postea facienda eadem sunt, quae in auribus adustis exposita sunt. At in ceruice inter cutem et asperam arteriam tumor increscit: bronchocelen Graeci uocant; quo modo caro hebes, modo umor aliquis melli aquaeue similis includitur, interdum etiam minutis ossibus pili inmixti. Ex quibus quicquid est, tunica continetur.Potest autem adurentibus medicamentis curari, quibus summa cutis cum subiecta tunica exestur. Quo facto, siue umor est, profluit; siue quid densius, digitis educitur; tum ulcus sub linmentis sanescit.\n\t\t\t\t\t\t Sed scalpelli curatio brevior est. Medio tumore una linea inciditur usque ad tunicam; deinde uitiosus sinus ab integro corpore separatur digito, totusque cum uelamento suo eximitur. Tum aceto, cui uel salem uel nitrum aliquis adiecit, * eluitur, oraeque una sutura iunguntur; ceteraque eadem quae in aliis suturis superiniciuntur leuiterque inde,  fauces * * urgeatque, deligatur. Si quando autem tunica eximi non potuit, intus inspergenda adurentia; linmentisque id curandum est et ceteris pus mouentibus. Sunt etiam circa umbilicum plura uitia, de quibus propter raritatem inter auctores parum constet. Verisimile est autem id a quoque praetermissum, quod ipse non cognouerat; a nullo id, quod non uiderat, fictum. Commune omnibus est umbilicum indecore prominere: causae requiruntur. Meges tres has posuit: modo intestinum eo inrumpere; modo omentum; modo umorem. Sostratus nihil de omento dixit: duobus isdem adiecit carnem ibi interdum increscere, eamque modo integram esse, modo carcinomati similem.\n\t\t\t\t\t\t Gorgias ipse quoque omenti mentionem omisit: sed eadem tria causatus, spiritus quoque interdum eo dixit inrumpere. Heron omnibus his quattuor positis, et omenti mentionem habuit et eius, quod * * simul et omentum et intestinum habuerit. Quid autem horum sit, his indiciis cognoscitur. Vbi intestinum prolapsum est, tumor neque durus neque mollis est,  \n\t\t\t\t\t\tomni frigore minuitur: non solum sub omni calore sed etiam retento spiritu crescit.\n\t\t\t\t\t\t Sonat interdum, atque ubi resupinatus est aliquis, delapso intestino ipse desidit. Vbi uero omentum est, cetera similia sunt; tumor mollior et, ab ima parte latus, extenuatus in uertice est; si quis adprehendit, elabitur. Vbi utrumque est, indicia quoque mixta sunt, et inter utrumque mollities: at caro durior est, semperque etiam resupinato corpore tumet, prementique non cedit, prioribus facile cedentibus. Si uitiosa est, easdem notas habet, quas in carcinomate exposui.\n\t\t\t\t\t\t Vmor autem si premitur, circumfluit: at spiritus pressus cedit, sed protinus redit, resupinato quoque corpore tumorem in eadem figura tenet. Ex his id, quod ex spiritu uitium est, medicinam non admittit; caro quoque carcinomati similis cum periculo tractatur; itaque omittenda est. Sana excidi debet idque uulnus linmentis curari. Vmorem quidem * * uel inciso summo tumore effundunt, et uulnus isdem linamentis curant. In reliquis uariae sententiae sunt.\n\t\t\t\t\t\t Ac resupinandum quidem corpus esse res ipsa testatur, ut in uterum, siue intestinum siue omentum est, delabatur. Sinus uero umbilici tum uacus  quibusdam duabus regulis exceptus est, uehementerque earum capitibus deligatis ibi emortus: a quibusdam, ad imum acu traiecta duo lina ducente, deinde utriusque lini duobus capitibus diuersae partes adstrictae; quod in uua quoque oculi fit: nam sic id, quod supra uinculum est, moritur.\n\t\t\t\t\t\t Adiecerunt quidam, ut antequam uincirent, summum una linea inciderent exciderentque: quo facilius digito demisso quod illuc inrupisset depellerent; tum deinde uinxerunt. Sed abunde est iubere spiritum continere, ut tumor quantus maximus esse potest, se ostendat; tum imam basem eius atramento notare, resupinatoque homine digitis tumorem eum premere, ut, si quid delapsum non est, manu cogatur.\n\t\t\t\t\t\t Post haec umbilicum adtrahere, et qua nota atramenti est, lino uehementer adstringere; deinde partem superiorem aut medicamentis aut ferro adurere, donec emoriatur, atque ut cetera usta ulcus nutrire. Idque non solum ubi intestinum uel omentum uel utrumque est, sed etiam ubi umor est, optime proficit. Sed ante quaedam uisenda sunt, ne quod ex uinculo periculum sit. Nam curationi neque infans neque aut robustus annis aut senex aptus est, sed * a  \n\t\t\t\t\t\tseptimo fere anno ad quartum decimum.\n\t\t\t\t\t\t Deinde ei corpus idoneum est id, quod integrum est: at quod mali habitus est, quoue papulas, inpetigine, similiaque habet, idoneum non est. Leuibus quoque tumoribus facile subuenitur: at in eorum, qui nimis magni sunt, curatione periculum est. Tempus autem anni autumnale et hibernum uitandum; uer est idoneum maxime ac prima aetas non aliena est. Praeter haec abstinere pridie debet; neque id satis est, sed aluus quoque ei ducenda est, quo facilius omnia, quae excesserunt, intra uterum considant. Aquam is, qui hydropici sunt, emitti oportere alias dixi: nunc quemadmodum fiat, dicendum est. Quidam autem sub umbilico, fere quattuor interpositis digitis, in sinistra parte; quidam ipso umbilico perforato id facere consuerunt: quidam cute primum adusta, deinde interiore abdomine inciso, quia, quod per ignem diuisum est, minus celeriter coit. Ferramentum autem dmittitur, magna cura habita, ne qua uena incidatur. Id tale esse debet, ut fere tertiam digiti partem latitudo mucronis impleat; demittendumque ita est, ut membranam quoque transeat, qua caro ab interiore parte finitur;\n\t\t\t\t\t\t eo tum plumbea aut aenea fistula coicienda est, uel recuruatis in exteriorem partem labris, uel in media circumsurgente quadam mora, ne tota intus delabi possit. Huius ea pars, quae intrat, paulo longior esse debet quam  ut ultra ulteriorem membranam procedat. Per hanc effundendus umor est; atque ubi maior pars eius euocata est, cludenda demisso linteolo fistula est, et in uulnere, si ustum non est, relinquenda; deinde per insequentes dies circa singulas heminas emittendum, donec nullum aquae uestigium appareat. Quidam tamen etiam non usta cute protinus fistulam recipiunt, et super uulnus spongiam expressam deligant; deinde postero die rursus fistulam demittunt (quod recens uulnus paulum diductum patitur), ut, si quid umoris superest, emittatur; idque bis ita fecisse contenti sunt. Nonnumquam autem uenter ictu aliquo perforatur, sequiturque ut intestina euoluantur. Quod ubi incidit, protinus considerandum est, an ea integra sint, deinde an is color suus maneat. Si tenus intestinum perforatum est, nihil profici posse iam rettuli. Latius intestinum sui post, non quo certa fiducia sit, sed quo[d] dubia spe certa desperatione sit potior: interdum enim glutinatur. Tum si utrumlibet intestinum liuidum aut pallidum aut nigrum est, quibus illud quoque necessario accedit, ut sensu careat, medicina omnis inanis est.\n\t\t\t\t\t\t Si uero adhuc ea sui coloris sunt, cum magna festinatione succurrendum est: momento enim alienantur, externo et insueto spiritu circumdato. Resupinandus autem homo est coxis erectioribus; et si angustius uulnus est, quam ut intestina commode refundantur, incidendum est, donec satis pateat. Ac si iam sicciora sunt intestina, perluenda aqua sunt, cui paulum admodum olei sit adiectum. Tum minister oras ulceris leuiter diducere manibus suis uel etiam duobus hamis interiori membranae iniectis debet: medicus priora semper intestina, quae posteriora prolapsa sunt, condere sic, ut orbium singulorum locum seruet.\n\t\t\t\t\t\t Repositis omnibus, leuiter homo concutiendus est; quo fit, ut per se singula intestina in suas sedes deducantur et in his considant. His conditis, omentum quoque considerandum est, ex quo, si quid iam nigri [emortui] est, forfice excidi debet; si quid integrum est, leuiter super intestina deduci. Sutura autem neque summae cutis neque interioris membranae per se satis proficit, sed utrique.\n\t\t\t\t\t\t E quidem duobus linis inicienda est, spissior quam alibi, quia et rumpi facilius motu uentris potest, et non aeque magnis inflammationibus  exposita est. Igitur in duas acus fila coicienda, aeque duabus manibus tenendae; et prius interiori membranae sutura inicienda est sic, ut sinistra manus in dexteriore ora, in sinisteriore dextra a principio uulneris orsa ab interiore parte in exteriorem acum mittat. Quo fit, ut ab intestinis ea qu \n\t\t\t\t\t\tpars semper acuum \n\t\t\t\t\t\t quae retusa est. mel utraque parte traiecta,  \n\t\t\t\t\t\tpermutandae acus inter manus sunt, ut ea sit in dextra, quae fit in sinistra; ea ueniat in sinistram, quam dextra continuit; iterumque eodem modo per oras immittenda sunt; atque ita tertio et quarto deincepsque permutatis inter manus acubus, plaga includenda. Post haec eadem fila, eaedemque acus ad cutem transferendae, similique ratione ei quoque parti sutura inicienda, semper ab interiore parte acubus uenientibus, semper inter manus traiectis. Dein glutinantia inicienda, quibus aut spongia aut sucidam lanam ex aceto expressam accedere debere manifestius est, quam ut semper dicendum sit. Inpositis his, leuiter deligari uenter debet. Interdum tamen uel ex ictu aliquo uel retento diutius spiritu uel sub graui fasce interior abdominis membrana superiore cute integra rumpitur. Quo feminis quoque ex utero saepe euenire consueuit; fitque praecipue circa ilia. Sequitur autem, cum superior caro mollis sit, ut non satis intestina contineat, isque intenta cutis indecore intumescat.Atque id quoque aliter ab aliis curatur.\n\t\t\t\t\t\t Quidam enim per acum duobus linis ad imam basem inmissis sic utrimque deuinciunt, quemadmodum et  umbilico et in uua positum est, ut quicquid super uinculum est emoriatur: quidam medium tumorem excidunt ad similitudinem myrtei foli, quod semper eodem modo seruandum esse iam posui, et tum oras sutura iungunt. Commodissimum est autem resupinato corpore experiri manu, qua parte  \n\t\t\t\t\t\ttumor maxime cedat, quia necesse est ea parte  membrana sit; quaque integra est, ea magis obnitatur;\n\t\t\t\t\t\t tum qua rupta uidebitur, immittendae scalpello duae lineae sunt, ut excisso medio interior membrana utrimque recente plagam habeat, quia quod uetus est, sutura non coit. Loco patefacto, si qua parte membrana non nouam plagam sed ueterem habet, tenuis excidenda habena est, quae tantum ora \n\t\t\t\t\t\teius exulceret. Cetera, quae ad suturam reliquamque curationem pertineant, supra conprehensa sunt. Praeter haec euenit, ut in quorundam uentribus uarices sint; quarum quia nulla alia curatio est, quam quae in cruribus esse consueuit, tum eam partem explanaturus, hanc quoque eo differo. Venio autem ad ea, quae in naturalibus partibus circa testiculos oriri solent; quae quo facilius explicem, prius ipsius loci natura paucis proponenda est. Igitur testiculi simile quiddam medullis habent:  sanguinem non emittunt et omni sensu carent: dolent autem in ictibus et inflammationibus tunicae, quibus i continentur. Dependent uero ab inguinibus per singulos neruos, quos cremasteras Graeci uocant, cum quorum utroque binae descendunt et uenae et arteriae. Haec autem tunica conteguntur tenui, neruosa, sine sanguine, alba, quae elyroides a Graecis nominatur.\n\t\t\t\t\t\t Super ea ualentior tunica est, quae interiori uehementer ima parte inhaeret: darton Graeci uocant. Multae deinde membranulae uenas et arterias eosque neruos conprehendunt; atque inter duas quoque tunicas a superioribus partibus leues paruulaeque sunt. Hactenus propria utrique testiculo uelamenta et auxilia sunt: communis deinde utrique omnibusque interioribus sinus est, qui iam conspicitur a nobis: cheon Graeci, scrotum nostri uocant; isque ab ima parte mediis tunicis leuiter innexus est, a superiore tantum circumdatus.\n\t\t\t\t\t\t Sub hoc igitur plura uitia esse consuerunt; quae modo ruptis tunicis, quas ab inguinibus incipere proposui, modo his integris fiunt. Siquidem interdum uel ex morbo primum inflammatur, deinde postea pondere abrumpitur; uel ex ictu aliquo protinus rumpitur tunica, quae diducere ab inferioribus partibus intestina debuit; tum pondere eo deuoluitur aut omentum aut etiam intestinum; idque ibi reperta uia paulatim ab inguinibus in inferiores quoque partes nissum subinde neruosas tunicas et ob id eius rei patientes diducit: enterocelen et epiplocelen Graeci uocant: apud nos indecorum sed commune his hirneae nomen est.\n\t\t\t\t\t\t Deinde, si descendit omentum, numquam in scroto tumor tollitur, siue inedia fuit, si corpus huc illucue conuersum aut aliquo modo conlocatum est; itemque, si tentus est spiritus, non magnopere increscit; tactu uero inaequalis est et mollis et lubricus. At si intestinum quoque descendit, tumor is sine flammatione modo minuitur, modo increscit estque  \n\t\t\t\t\t\tfere sine dolore et cum mollitie.  quiescit aliquis aut iacet, interdum ex toto desidit; interdum sic diuiditur, ut in scroto exiguae reliquiae maneant.\n\t\t\t\t\t\t At clamore et satietate, et si sub aliquo pondere is homo nisus est, crescit: frigore omni contrahitur, calore diffunditur; estque tum scrotum et rotundum et tactu leue: idque, quod subest, lubricum est; si pressum est, ad inguina reuertitur, dimissumque iterum cum quodam quasi murmure deuoluitur. Et id quidem in leuioribus malis euenit: nonnumquam autem stercore accepto uastius tumet, retroque compelli non potest, adfertque tum dolorem et scroto et inguinibus et abdomini.\n\t\t\t\t\t\t Nonnumquam stomachus quoque adfectus primum rufam bilem per os reddit, deinde uiridem, quibusdam etiam nigram. Integris uero membranis interdum eam partem umor distringit. Atque eius quoque species duae sunt: nam uel inter tunicas  \n\t\t\t\t\t\tincrescit uel in membranis, quae ibi circa uenas et arteria sunt, ubi eae grauatae occaluerunt. Ac ne ei quidem umori, qui inter tunicas est, una sed est: nam modo inter summam et mediam, modo inter mediam et imam consistit.\n\t\t\t\t\t\t Graeci  nomine, quicquid est, hydrocelen appellant: nostri, ut scilicet nullis discriminibus satis cognitis, haec quoque sub eodem nomine quo priora habent. Signa autem quaedam communia sunt, quaedam propria: communia, quibus umor deprehenditur; propria, quibus locs. Vmorem subesse discimus, si tumor est numquam ex toto se remittens, sed interdum leuior aut propter famem aut propter febriculam, maximeque in pueris; isque mollis est, si non nimius umor subest: at si is uehementer increuit, renititur sicut uter repletus et arte adstrictus.\n\t\t\t\t\t\t Venae quoque in scroto inflantur, est, si digito pressimus, cedit umor circumfluens id, quod non premitur, attollit et tamquam in uitro cornuue per scrotum apparet, estque, quantum in ipso est, sine dolore. Sedes autem eius sic deprehenditur. Si inter summam mediamque tunicam est, cum digitis duobus pressimus, paulatim umor inter eos * reuertens subit; scrotum ipsius albidius: si  \n\t\t\t\t\t\tducitur, aut nihil aut paruulum intenditur; testiculus ea parte neque uisu neque tactu sentitur.\n\t\t\t\t\t\t At si sub media tunica est, intentum scrotum magis se attollit, adeo ut superior coles sub tumore eo delitescat. Praeter haec aeque integris tunicis ramex innascitur: cirsolen Graeci appellant. Venae intumescunt, aeque intortae conglomerataeque a superiore parte uel ipsum scrotum inplent uel mediam tunicam uel imam: interdum etiam sub ima tunica circa ipsum testiculum neruumque eius increscunt.\n\t\t\t\t\t\t Ex his ea, quae in ipso scroto sunt, oculis patent: eae uero, quae mediae imaeue tunicae insident, ut magis conditae non aeque quidem cernuntur, sed tamen etiam uisui subiectae sunt, praeterquam quod et tumoris aliquid est pro uenarum magnitudine ac modo, et id prementi magis renititur ac per ipsos uenarum toros inaequale est et, qua parte id est, testiculus magis iusto dependet. Cum uero etiam super ipsum testiculum neruumque eius id malum increuit, aliquanto longus testiculus ipse descendit, minorque altero fit, ut pote alimento amisso. Raro sed aliquando caro quoque inter tunicas increscit: sarcocelen Graeci uocant.\n\t\t\t\t\t\t Interdum etiam ex inflammatione tumet ipse testiculus, ac febres quoque adfert; et nisi celeriter ea inflammatio conquieuit, dolor ad inguina atque ilia peruenit, partesque eae intumescunt; neruus, ex quo testiculus dependet, plenior fit simulque indurescit. Super haec inguen quoque nonnumquam uarice inplicetur: bubonocelen appellant. His cognitis, de curatione dicendum est, in qua quaedam communia omnium sunt, quaedam propria singulorum. Prius de communibus dicam. Loquar autem nunc de is, quae scalpellum desiderant: nam uel quae sanari non possunt, uel aliter nutriri debeant, dicendum erit, simul ad species singulas uenero. Inciditur autem interdum inguen, interdum scrotum. In utraque curatione homo ante triduum bibere aquam, pridie abstinere etiam a cibo debet: ipso autem die collocari supinus; deinde si inguen incidendum est, idque iam pube \n\t\t\t\t\t\t\n\t\t\t\t\t\tcontegitur, ante radendum est; et tunc extenso croto, ut cutis inguinis intenta sit, id incidendum sub imo uentre, qua cum abdomine tunicae inferiores committuntur.\n\t\t\t\t\t\t Aperiendum autem audacter est, donec summa tunica, quae ipsius croti est, incidatur, perueniaturque ad eam, quae media. Plaga facta foramen deorsum uersus subest. In id demittendus est sinistrae manus digitus index, ut deductis interuenientibus membranulis sinum laxet. Minister autem sinistra manu conprehendens scrotu susum uersum [eum] debet extendere, et quam maxime ab inguinibus abducere, primum cum ipso testiculo, dum medicus omnes membranulas, quae supra mediam tunicam sunt, si digito deducere non potest, scalpello abscidat; deinde sine eo, ut is delapsus ipsi plagae iungatur digitoque inde promatur, et super uentrem cum duabus suis tunicis collocetur.\n\t\t\t\t\t\t Inde si qua uitiosa sunt,  in quibus cum multae uenae discurrant, tenuiores quidem protinus praecidi possunt; maiores uero ante longiore lino deligandae sunt, ne periculose sanguinem fundant. Si media tunica uexata erit aut sub ea malum increuerit, excidenda erit sic, ut alte ad ipsum inguen praecidatur. Infra tamen non tota demenda est: nam quod ad basin testiculi uehementer cum ima tunica conexu est, excidi sine summo periculo non potest; itaque ibi relinquendum est.\n\t\t\t\t\t\t Idem in ima quoque tunica, si laesa est, faciendum est. Sed non a summa inguinis plaga uerum infra paulum ea abscidenda, ne laesa abdominis membrana inflammationes moueat. Neque tamen nimium ex ea susum relinquendum est, ne postea sinuetur et sedem eidem malo praestet. Purgatus ita testiculus per ipsam plagam cum uenis et arteriis et neruo suo leuiter demittendus est, uidendumque, ne sanguis in scrotum descendat neue concretus aliquo loco maneat.\n\t\t\t\t\t\t Quae ita fient, si uenis uinciendo medicus prospexerit: lina, quibus capita earum continebuntur, extra plagam dependere debebunt; quae pure orto sine ullo dolore excident. Ipsi autem plagae iniciendae duae fibulae sunt, et insuper medicamentum, quo glutinetur. Solet autem interdum ab \n\t\t\t\t\t\t\n\t\t\t\t\t\taltera ora necessarium esse aliquid excidi, ut cicatrix maior et latior fiat. Quod ubi incidit, linmenta super  fulcienda sed leuiter tantum ponenda sunt, supraque ea, quae inflammationem repellant, id est ex aceto uel lana sucida uel spongia: cetera eadem, quae, ubi pus moueri debet, adhibenda sunt. At cum infra incidi oportet, resupinato homine subicienda sub scroto sinistra manus est; deinde id uehementer adprehendendum et incidendum. Si paruolum est, quod nocet, modice, ut tertia pars integra ad sustinendum testiculum infra relinquatur; si maius est, etiam amplius, ut paulum tantummodo ad imum, cui testiculus insidere possit, integrum maneat. Sed primo rectus scalpellus quam leuissima manu teneri debet, donec scrotum ipsum diducat; tum inclinandus mucro est, ut trans secet, quae infra summam mediamque tunicam sunt.\n\t\t\t\t\t\t Ac si uitium in proximo est, mediam tunicam attingi non oportet: si sub illa quoque conditur, etiam illa incidenda est, sicut tertia quoque, si illa uitium tegit. Vbicumque autem repertum est malum, ministrum ab inferiore parte exprimere moderate scrotum oportet; medicum digito manubriolou scalpelli deductam inferior  tunicam extra conlocare; deinde eam ferramento, quod a similitudine coruom uocant, incidere sic, ut intrare duo digiti, index et medius, possint.\n\t\t\t\t\t\t His deinde * coniectis, excipienda reliqua pars tunicae, et inter digitos scalpellus inmittendus est, eximendumque aut effundendum quid est noxium. Quacumque autem tunicam quis uiolauit, illam quoque debet excidere; ac mediam quidem, ut supra dixi, quam altissime ab inguine; imam autem paulum infra. Ceterum antequam excidantur, eae quoque uinciri lino summae debent et eius lini capita extra plagam relinquenda sunt, sicut in aliis quoque [uenis,] quae id requisierint. Eo facto, testiculus intus reponendus est, oraeque scroti suturi inter se committendae, neque paucis, ne parum glutinentur et longior fiat curatio; neque multis, ne inflammationem augeant.\n\t\t\t\t\t\t Atque  quoque uidendum est, ne quid in scroto sanguinis maneat. Tum inponenda glutinantia sunt.  \n\t\t\t\t\t\tSi quando autem in scrotum sanguis defluit aliquidue concretum ex eo decedit, incidi subter id debet, purgatoque eo spongia acri aceto madens circumdari. Deligatum autem uulnus omne, quod ex his causis factum est, si dolor nullus est, quinque primis diebus non est resoluendum, sed bis die tantum aceto inroranda lana uel spongia: si dolor est, tertia die resoluendum, et ubi fibulae sunt, eae incidendae; ubi linamentum, id inmutandum est rosaque et uino madefaciendum id, quod inponitur.\n\t\t\t\t\t\t Si inflammatio increscit, adiciendum prioribus cataplasma ex lenticula et melle uel malicorio, quod in austeri uino coctum sit, uel ex his mixtis. Si sub his inflammatio non conquieuerit, post diem quintum multa calida aqua uulnus fouendum, donec scrotum ipsum et extenuetur et rugosius fiat; tunc inponendum cataplasma ex triticea farina, cui resina pinea adiecta sit; quae ipsa, si robustus cubat, ex aceto; si tener, ex melle coquenda sunt.\n\t\t\t\t\t\t Neque dubium est, quodcumque initum est, si magna inflammatio est, quin ea, quae pus mouent, inponenda sint. Quod si pus in ipso scroto ortum est, paulum id incidi debet, ut exitus detur; linmentumque eatenus ponendum est, ut foramen tegat. Inflammatione finita, propter neruos priore cataplasmate, dein cerato utendum. Haec proprie ad eiusmodi uulnera pertinent. Cetera et in curatione et in uictu similia is esse debent, quae in alio quoque uulnerum genere praecepimus. His propositis ad singulas species ueniendum est. Ac si cui paulo puero intestinum descendit, ante scalpellum experienda uinctura est. Fascia eius rei causa fit, cui o loco pila adsuta est ex panniculis facta, quae ad repellendum intestinum ipsi illi subicitur; deinde reliqua fasciae pars arte circumdatur; sub quo saepe et intus conpellitur intestinum et inter se tunicae glutinantur.\n\t\t\t\t\t\t Rursus si aetas processit, multumque intestini descendisse ex tumore magno patet, adiciunturque dolor et uomitus, quae tercore ex cruditate eo delapso fere accidunt, scalpellum adhiberi sine pernicie non posse manifestum est: leuandum tantummodo malum et per alias curationes \n\t\t\t\t\t\t\n\t\t\t\t\t\textrahendum est. Sanguis mitti ex brachio debet; deinde, si uires patiuntur, inperanda tridui abstinentia est; si minus, certe pro ui corporis quam longissima.\n\t\t\t\t\t\t Eo uero tempore superhabendum cataplasma ex lini semine, quod ante aliquis ex mulso decoxerit. Post haec et farina hordiacia cum resina inicienda, et is demittendus in solium aquae calidae, cui oleum quoque adiectum sit; dandumque aliquid cibi lenis calidi. Quidam etiam aluum ducunt; id deducere aliquid in scrotum potest, educere ex eo non potest. Per ea uero, quae supra scripta sunt, leuato malo, si quando alias dolor reuerterit, eadem mod ualere q nm erunt facienda.\n\t\t\t\t\t\t Sie dolore quoque si multa intestina prolapsa sunt, secari superuacuum est, non quo non excludi a scroto possint, nisi tamen inflammatio prohibuit, sed quo repulsa inguinibus inmorentur ibique tumorem excitent, atque ita fiat mali non finis sed mutatio.  in eo, quem scalpello curari oportebit, simul atque ad mediam tunicam uulnus in inguine factum peruenerit, dubus hamulis ea iuxta ipsas oras adprehendi debebit, cum deductis omnibus membranulis medicus eam liberet. Neque enim cum periculo laeditur, quae excidenda est, cum intestinum esse nisi sub ea non possit.\n\t\t\t\t\t\t Vbi deducta autem erit, ab inguine usque ad testiculum incidi debebit sic, ne is ipse laedatur; tum excidi. Fere tamen hanc curationem puerilis aetas et modicum malum recipit. Si uir robustus est maiusque id uitium est, extrahi testiculus non debet, sed in sua sede permanere. Id hoc modo fit. Inguen eadem ratione usque ad mediam tunicam scalpello aperitur, eaque tunica eodem modo duobus hamis excipitur sic, ut a ministro testiculus eatenus contineatur, ne per uulnus exeat;\n\t\t\t\t\t\t tum ea tunica deorsum uersus scalpello inciditur, sub ea index digitus sinistrae manus ad imum testiculum dmittitur, eumque ad plagam conpellit; deinde dextrae manus duo digiti, pollex atque index, uenam et arteriam et neruum tunicamque eorum a superiore tunica deducunt. Quod si aliquae membranulae prohibent, scalpello resoluuntur, donec ante oculos tota iam tunica sit. Excisis, quae excidenda sunt, repositoque testiculo, ab ora quoque eius uulneris, quod  \n\t\t\t\t\t\tinguine est, demenda habenula paulo latior est, quo maior plaga sit et plus creare carni possit. At si omentum descendit, eodem quidem modo quo supra scriptum est, aperiendum inguen, deducendaeque tunicae sunt. Considerandum autem, maiorne is modus an exiguus sit. Nam quod paruulum est, super inguen in aluum uel digito uel auerso specillo repellendum est; si plus est, sinere oportet dependere, quantum ex utero prolapsum est, idque adurentibus medicamentis inlinre, donec emoriatur et excidat.\n\t\t\t\t\t\t Quidam hic quoque duo lina acu traciunt, binisque singulorum capitibus diuersas partes adstringunt, sub quo aeque sed tardius emoriatur. Adicitur tamen hic quoque celeritati, s omentum super uinculum linitur medicamentis, quae sic exedunt, ne erodant: septa Graeci uocant.\n\t\t\t\t\t\t Fuerunt etiam qui omentum forfice praeciderent, quod in paruolo non est necessarium; si maius est, potest profusione sanguinis facere, siquidem omentum quoque uenis quibusdam etiam maioribus inligatum est. Neque uero si discusso uentre id prolapsum forfice praeciditur, cum et emortuum sit et aliter tutius auelli non possit, inde huc exemplum  est. Vulnus autem curari, si reiectum omentum est, sutura debet; si amplius fuit et extra emortum est, excisis oris, sicut supra positum est. Si uero umor intus est, incidendum est in pueris quidem inguen, nisi in his quoque id liquoris eius maior modus prohibet; in uiris uero et ubicumque multus umor subest, scrotum. Deinde si inguen incisum est, ea protractis tunicis umor effundi debet; si scrotum  sub hoc protinus uitium est, nihil aliud quam umor effundendus abscidendaeque membranae sunt, si quae eum continuerunt; deinde eluendum id ex aqua, quae uel salem adiectum uel nitrum habeat; si sub media imaue tunica, totae eae extra scrotum conlocandae excidendaeque sunt. Ramex autem, si super ipsum scrotum est, adurendus est tenuibus et acutis ferramentis, quae ipsis uenis infigantur, cum eo ne amplius quam has urant; maximeque, ubi inter se implicatae \n\t\t\t\t\t\t\n\t\t\t\t\t\tglomerantur, eo ferrum id admouendum est. Tum super farina ex aqua frigida subacta inicienda est, utendumque eo uinculo, quod idoneum esse ani curationibus posui. Tertio die lenticula cum melle inponenda est; post eiectis crustis ulcera melle purganda, rosa inplenda, ad cicatricem aridis linmentis perducenda sunt.\n\t\t\t\t\t\t Quibus uero super mediam tunicam uenae tument, incidendum inguen est, atque tunica promenda; ab ea uenae digito uel manubriolo scalpelli separandae. Qua parte uero inhaerebunt, et a superiore  ab inferiore parte lino uinciendae; tunc sub ipsis uinculis praecidendae, reponendusque testiculus est. At ubi supra tertiam tunicam ramex insedit, mediam excidi necesse est; deinde, si duae tresue uenae tument, et ita pars aliqua obsidetur, ut maior eo uitio uacet, idem faciendum, quod supra scriptum est, ut et ab inguine et ab testiculo deligatae uenae praecidantur, isque condatur.\n\t\t\t\t\t\t Sin totum id ramex obsederit, per plagam demittendus digitus index erit, subiciendusque uenis sic, ut paulatim eas protrahat, eaeque adducendae, donec is testiculus par alteri fiat. Tum fibulae oris sic iniciendae, ut simul eas quoque uenas conprehendat. Id hoc modo fit: acus ab exteriore parte ora uulneris perforat; tum non per ipsam uenam sed per membranam eius emittitur per eamque in alteram oram conpellitur.\n\t\t\t\t\t\t Vena uulnerari non debet, ne sanguinem fundat. Membrana semper inter has uenas est, ac neque periculum adfert, et filo conprehensa illas abunde tenet. Itaque etiam satis est duas fibulas esse. Tum uenae, quaecumque protractae sunt, in ipsum inguen auerso specillo conpelli debent. Soluendi fibulas tempus inflammatione finita et purgato uulnere est, ut una simul et oras et uenas cicatrix deuinciat.\n\t\t\t\t\t\t Vbi uero inter imam tunicam et ipsum testiculum neruumque eius ramex est ortus, una curatio est, quae tum testiculum abscidit. Nam neque ad generationem quicquam is confert, et omnibus indecore, quibusdam etiam cum dolore dependet. Sed tum quoque inguen incidendum, media tunica promenda atque excidenda est; idem imae faciundum; \n\t\t\t\t\t\t\n\t\t\t\t\t\tneruus, ex quo testiculus dependet, praecidendus. Post id uenae et arteriae ad inguen lino deligandae et infra uinculum abscidendae sunt. Caro quoque, si quando inter tunicas concreuit, nihil dubi est, quin eximenda sit; sed id ipso scroto inciso fieri commodius est. At si neruus inruit, curari res neque  medicamento potest. Vrguent enim febres ardentes et aut uirides aut nigri uomitus; praeter haec ingens sitis et linguae aspritudo; fereque a die tertio spuma bilis aluo cum rosione redditur. At neque adsumi facile cibus neque contineri potest, neque multo post extremae partes frigescunt, tremor oritur, manus sine ratione extenduntur; deinde in fronte frigidus sudor, eumque mors sequitur. Vbi uero in ipso inguine ramex est, si tumor modicus est, semel incidi, si maior, duabus lineis debet, ut medium excidatur; deinde non extracto testiculo, sicut intestinis quoque prolapsis interdum fieri docui, colligendae uenae uinciendaeque, ubi tunicis inhaerebunt, et sub his praecidendae sunt. Neque quicquam noui curatio uulneris eius requirit. Ab his ad ea transeundum est, quae in cole ipso fiunt. In quo si glans nuda est, uultque aliquis eam decoris causa tegere, fieri potest; sed expeditius in puero quam in uiro; in eo, cui id naturale est, quam in eo, qui quarundam gentium more circumcisus est; in eo, cui glans parua, iuxtaque eam cutis spatiosior,  uero ipse coles est, quam in quo contraria his sunt.\n\t\t\t\t\t\t Curatio autem eorum, quibus id naturale est, eiusmodi est. Cutis circa glandem prehenditur et extenditur, donec illam ipsam condat, ibique deligatur. Deinde iuxta pubem in orbe tergus inciditur, donec coles nudetur, magnaque cura cauetur, ne uel urinae iter uel uenae, quae ibi sunt, incidantur. Eo facto, cutis ad uinculum inclinatur, nudaturque circa pubem uelut circulus; eoque linamenta dantur, ut caro increscat et id impleat. * * * satisque uelamenti supra latitudo plagae praestat. Sed donec cicatrix sit, uinctum esse debet, in medio tantum relicto exiguo urinae itinere.\n\t\t\t\t\t\t At in  \n\t\t\t\t\t\teo, qui circumcisus est, sub circulo glandis scalpello deducenda cutis ab interiore colest. Non ita  quia summo soluto deduci deorsum usque ad pubem manu potest; neque ideo sanguis profluet. Resoluta autem cutis rursus extenditur ultra glandem; tum multa frigida aqua fouetur, emplastrumque circa datur, quod ualentem inflammationem reprimat. Proximisque diebus e prope a fame uictus , ne forte eam partem satietas excitet. Vbi iam si inflammatione est, deligari debet a pube usque circulum; super glandem autem auerso * emplastro inposito induci. Sic enim fit, ut inferior pars glutinetur, superior ita sanescat, ne inhaereat. Contra si glans ita contecta est, ut nudari non possit, quod uitium Graeci phimosin apellant, aperienda est; quod hoc modo fit: subter a summa ora cutis inciditur recta linea usque ad frenum, atque ita superius tergus relaxatum cedere retro potest. Quod si parum sic profectum est, aut propter angustias aut propter duritiem tergoris, protinus triangula forma cutis ab inferiore parte excidenda est sic, ut uertex eius ad frenum, basis in tergo extremo sit. Tum superdanda linmenta sunt aliaque medicamenta, quae ad sanitatem perducant. Necessarium autem est, donec cicatrix sit, conquiescere: nam ambulatio adterendo ulcus sordidum reddit. Infibulare quoque adulescentulos, interdum uocis, interdum ualetudinis causa, quidam consueuerunt; eius haec ratio est: cutis, quae super glandem est, extenditur, notaturque utrimque a lteribus atramento qua perforetur; deinde remittitur. Si super glandem notae reuertuntur, nimis adprehensum est et ultra notari debet; si glans ab is libera est, is locus idoneus fibulae est. Tum qua notae sunt, cutis acu filum ducente transuitur, eiusque fili capita inter se deligantur, cotidieque id mouetur, donec circa foramina cicatriculae fiant. Vbi eae confirmatae sunt, exempto filo fibula additur; quae quo leuior, eo melior est. Sed hoc quidem saepius inter superuacua quam inter necessaria est. Res uero interdum cogit emoliri manu urinam, cum illa non redditur, aut quia senectute iter eius conlapsum est, aut quia \n\t\t\t\t\t\t\n\t\t\t\t\t\tcalculus uel concretum aliquid ex sanguine intus se opposuit; a mediocris quoque inflammatio saepe eam reddi naturaliter prohibet: idque non in uiris tantummodo sed in feminis quoque interdum necessarium est. Ergo aeneae fistulae fiunt, quae ut omni corpori, amplior minorique, sufficiant, ad mares tres, ad feminas duae medico habendae sunt: ex uirilibus maxima decem et quinque est digitorum, media duodecim, minima nouem: ex mulieribus maior nouem, minor sex.\n\t\t\t\t\t\t Incuruas uero esse eas paulum, sed magis uiriles oportet, leuisque admodum ac neque nimis plenas que nimis tenues. Homo tum resupinus eo modo, quo in curatione ani figuratur, super subsellium aut lectum conlocandus est. Medicus autem a dextro latere inistra quidem manu colem masculi continere, dextra uero fistulam demittere in ter urinae debet; atque ubi ad ceruicem uesicae uentum est, simul cum cole fistulam inclinatam in ipsam uesicam conpellere, eamque urina reddita recipere.\n\t\t\t\t\t\t Femina breuius urinae ter et rectius habet, quod mammulae simile inter imas oras super naturale positum non minus saepe auxilio eget, aliquanto minus difficultatis exhi. Nonnumquam etiam prolapsus in ipsam fistulam calculus, quia subinde ea extenuatur, non longe ab exitu inhaerescit. Eum, si fieri potest, oportet euellere uel oriculario specillo uel eo ferramento, quo in sectione calculus protrahitur. Si id fieri non potuit, cutis extrema quam plurimum adtrahenda et condita glande lino uincenda est; deinde a latere recta plaga cols incidendus, et calculus eximendus est, tum cutis remittenda. Sic enim fit, ut incisum colem integra pars cutis contegat, et urina naturaliter profluat. Cum uesicae uero calculique facta mentio sit, locus ipse exigere uidetur, ut subiciam, quae curatio calculosis, cum aliter succurri non potest, adhibeatur: ad quam festinare cum praeceps sit, nullo modo conuenit. Ac neque omni tempore neque in omni aetate neque  \n\t\t\t\t\t\tin omni uitio id experiundum est, sed solo uere, in eo corpore, quod iam nouem annos, nondum quattuordecim excessit, et si tantum mali est, ut neque medicamentis uinci possit, neque am trahi posse uideatur, quo minus interposito aliquo spatio interemat.\n\t\t\t\t\t\t Non quo non interdum etiam temeraria medicina proficiat, sed quo saepius utique in hoc fallat, in quo plura et genera et tempora periculi sunt; quae simul cum ipsa curatione proponam. Igitur, ubi ultima experiri statutum est, ante aliquot diebus uictu corpus praeparandum est, ut modicos, ut salubres cibos, ut minime glutinosos adsumat; ut aquam bibat. Ambulatione utatur, quo magis calculus ad uesicae ceruicem descendat.\n\t\t\t\t\t\t Quod an inciderit, digitis quoque, sicut in curatione docebo, demissis cognoscitur. Vbi eius rei fides est, pridie is puer  tum loco calido curatio adhibenda; quae hoc modo ordinatur: homo praeualens et peritus in sedili alto considit; supinumque eum et auersum, super genua sua coxis eius conlocatis, conprehendit; reductisque eius cruribus ipsum quoque iubet, manibus ad suos poplites datis, eos quam maxime possit adtrahere, simulque ipse sic eos continet.\n\t\t\t\t\t\t Quod si robustius corpus eius est, qui curatur, duobus sedilibus iunctis duo ualentes insidunt, quorum et sedilia et interiora crura inter se deligantur, ne diduci possint. Tum is super duorum genua eodem modo collocatur; atque alter, prout consedit, sinistrum crus eius, alter dextrum, simulque ipse poplites suos adtrahit. Siue autem unus, siue duo continent, super umeros eius suis pectoribus incumbunt.\n\t\t\t\t\t\t Ex quibus euenit, ut inter ilia sinus super pubem sine ullis rugis sit extentus et in angustum conpulsa uesica e fac calculus capi possit. Praeter haec etiamnum a lteribus duo ualentes obiciantur, qui circumstantes labre uel unum uel duos, qui puerum continet, non sinunt. Medius deinde, diligenter unguibus circumcisis, untaue sinistra manu duos eius digitos, indicem et medium, leniter prius unum, deinde alterum in anum eius demittit; dextraeque digitos super imum abdomen leuiter inponit, ne, si utrimque digiti circa calculum uehementer concurrerint,  \n\t\t\t\t\t\tuesicam laedant.\n\t\t\t\t\t\t Neque uero festinanter in hac re, ut in plerisque, agendum est, sed ita, ut quam maxime id tuto fiat: nam laesa uesica neruorum distentiones cum periculo mortis excitat. A primum circa ceruicem quaeritur calculus, ubi repertus minore negotio expellitur. Et ideo dixi ne curandum quidem, nisi cum hoc indiciis suis cognitum est.\n\t\t\t\t\t\t Si uero aut ibi non fuit aut recessit retro, digiti ad ultimam uesicam dantur, paulatimque dextra quoque manus eius ultra translata subsequitur. Atque ubi repertus calculus, qui necesse est in manus incidat, eo curiosius deducitur, quo minor leuiorque est, ne effugiat. [id est ne saepius agitanda uesica sit.] Ergo ultra calculum dextra semper manus eius  opponit, sinistrae digiti deorsum eum conpellunt, donec ad ceruicem peruenitur: in quam, si oblongus est, si compellendus est, ut pronus exeat; si planus, sic ut transuersus sit; si quadratus, ut duobus angulis sedeat; si altera parte plenior, sic ut prius ea, qua tenuior sit, euadat.\n\t\t\t\t\t\t In rotundo nihil interesse ex ipsa figura patet, nisi si leior altera parte est, ut ea antecedat. Cum iam eo uenit, t incidi super uesicae ceruicem iuxta anum cutis plaga lunata usque ad ceruicem uesicae debet, cornibus ad coxas spectantibus: paulum deinde  ea parte, qua resima plaga est, etiamnum sub cute altera transuersa plaga facienda est, qua ceruix aperitur, donec urinae iter pateat sic, ut plaga paulo maior quam calculus sit.\n\t\t\t\t\t\t Nam qui metu fistulae, quam illo loco hyada Graeci uocant, parum patefaciunt, maiore eodem periculo reuoluuntur, quia calculus iter, cum ui promitur, facit, nisi accipit; idque etiam perniciosius est, si figura quoque calculi uel aspritudo aliquid eo contulit. Ex quo et sanguinis profusio et distentio neruorum fieri potest. Quae si quis euasit, multo tamen patentiorem fistulam habiturus est rupta ceruice, quam habuisset incisa. Cum uero ea patefacta est, in conspectu calculus uenit; in cuius colore nullum discrimen est.\n\t\t\t\t\t\t Ipse si exiguus est, digitis ab altera parte propelli, ab altera protrahi potest. Si maior, iniciendus a  \n\t\t\t\t\t\tsuperiore  parte uncus est eius rei causa factus. Is est ad extremum tenuis, in semicirculi specie retusae latitudinis, ab exteriore parte leuis, qua corpori iungitur, ab interiore asper, qua calculum adtingit isque longior potius esse debet: nam breuis extrahendi uim non habet. Vbi iniectus est, in utrumque latus inclinandus est, ut appareat calculus  teneatur; quia, si adprehensus est, ille simul inclinatur.\n\t\t\t\t\t\t Idque eo nomine opus est, ne, cum adduci uncus coeperit, calculus intus effugiat, hic in oram uulneris incidat eamque conuulneret: in qua re quo periculum esse, iam supra posui. Vbi satis teneri calculum patet, eodem paene momento triplex motus adhibendus est: in utrumque latus, deinde extra, sic tamen id leniter ut fiat paulumque primo calculus adtrahatur. Quo facto, attollendus unus extremus est, uti intus magis maneat faciliusque illum producat. Quod si quando a superiore parte calculus parum commode conprehendetur, a latere erit adprehendendus. Haec est simplissima curatio.\n\t\t\t\t\t\t Sed uarietas rerum quasdam etiamnum animaduersiones desiderat. Sunt enim quidam non asperi tantummodo sed spissi quoque calculi, qui per se quidem delapsi in ceruicem sine ullo periculo eximuntur. In uesica uero non tuto uel hi conquiruntur uel adtrahuntur, quoniam ubi illam conuulnerarunt, ex distentione neruorum mortem maturant; multoque magis, si spina aliqua uesicae inhaeret eamque, cum duceretur, duplicauit.\n\t\t\t\t\t\t Colligitur autem eo, quod difficilius urina reditur, in ceruice calculum esse; eo, quod cruenta destillat, eum esse spinosum; maximeque sub his digitis quoque experiundum est, neque adhibenda manus, nisi id constitit. Ac tum quoque leniter  promouend conuolnerent; tum incidendum. Multi hic quoque scalpello usi sunt. Meges quoniam is infirmior est potestque in aliqua prominentia incidere, inciso[q]ue super illa corpore qua cauum subest, non secare, sed relinquere quod iterum incidi necesse sit, ferramentum fecit rectum, in summa parte labrosum, in ima semicirculatum acutumque.\n\t\t\t\t\t\t Id receptum inter duos digitos, indicem ac medium,  \n\t\t\t\t\t\tsuper pollice inposito, sic deprimebat,  simul cum carne, si quid ex calculo prominebat, incidere. Quo consequebatur, ut semel quantum  esset, aperiret. Quocumque autem modo ceruix paefacta est, leniter extrahi quod asperum est debet, nulla propter festinationem ui admota. At calculus harenosus et ante manifestus est, quoniam e urina quoque redditur harenosa, et in ipsa curatione, quoniam inter subiectos digitos neque aeque renititur et insuper dilatur. Item molles calculos et ex pluribus minutisque sed inter se parum adstrictis compositos indicat urina trahens quasdam quasi squamula. Hos omnes leniter permutatis subinde digitorum uicibus sic oportet adducere, ne uesicam laedant neue intus aliquae dissipatae reliquiae maneant, quae postmodo curationi difficultatem faciant.\n\t\t\t\t\t\t quid autem ex his in conspectum uenit, uel digitis uel unco eximendum est. Ac si plures calculi sunt, singuli protrahi debent, sic tamen  si quis exiguus supererit, potius relinquatur. Siquidem in uesica difficulter inuenitur, inuentusque celeriter effugit. Ita longa inquisitione uesica laeditur, excitatque inflammationes mortiferas, adeo ut quidam non secti, cum diu frustraque per digitos uesica esset agitata, decesserint. Quibus accedit etiam, quod exiguus calculus ad plagam urina postea promouetur et excidit.\n\t\t\t\t\t\t Si quando autem is [maior] non uidetur nisi rupta ceruice extrahi posse, findendus est: cuis repertor Hammonius ob id lithomos cognominatus est. Id hoc modo fit: uncus inicitur calculo sic, ut facile eum concussum quoque tenet, ne is retro reuoluatur; tum ferramentum adhibetur crassitudinis modicae, prima parte tenu \n\t\t\t\t\t\tsed retus; quod admoum calculo ex altera parte ictu eum findit, magna cura habita, ne aut ad ipsam uesicam ferramentum perueniat, aut calculi fractura ne quid incidat. Hae uero curationes in feminis quoque similes sunt, de quibus tamen [parum] proprie quaedam dicenda sunt. Siquidem in his, ubi  \n\t\t\t\t\t\tparuolus calculus est, scalpellus superuacuus est, quia is urina  ceruicem compellitur, quae et in breuior quam in maribus et laxior est. Ergo  per se saepe excidit, et si in primo, quod est angustius, inhaeret, eodem tamen unco sine ulla noxa educitur. At in maioribus calculis necessaria eadem ratio est. Sed uirgini subire digiti qua masculo, mulieri per naturale eius debent. Tum uirgini quidem sub ima sinisteri ora, mulieri uero inter urinae iter et os pubis incidendum est sic, ut utroque loco plaga st transuersa sit; neque terreri conuenit, si plus ex muliebri corpore sanguinis profluit. Calculo euolso, si ualens corpus est neque magnopere uexatum, sinere oportet sanguinem fluere, quo minor inflammatio oriatur. Atque ingredi quoque eum paulum non alienum est, ut excidat, si quid intus concreti sanguinis mansit. Quod si per se non destitit, rursus, ne uis omnis intereat, subprimi debet; idque protinus  inbecillioribus ab ipsa curatione faciendum est: siquidem, ut distentione neruorum periclitatur aliquis, dum uesica eius agitatur, sic alter metus excipi, [motis medicaminibus] ne tantum sanguinis profluat, ut occidat.\n\t\t\t\t\t\t Quod ne incidat, desidere is debet in acre acetum, cui aliquantum salis sit adiectum; sub quo et sanguis fere conquiescit, et adstringitur uesica, ideoque minus inflammatur. Quod si parum proficit, adglutinanda cucurbitula est et inguinibus et coxis et super pubem. Vbi iam satis uel euocatus est sanguis uel prohibitus, esupinus  \n\t\t\t\t\t\tcollocandus est sic, ut caput humile sit, coxae paulum excitentur; ac super ulcus inponendum est duplex aut triplex linteolum aceto madens.\n\t\t\t\t\t\t Deinde interpositis duabus horis in solium is aquae calidae resupinus dmittendus est sic, ut a genibus ad umbilicum aqua teneat, cetera uestimentis circumdata sint, manibus tantummodo pedibusque nudatis, ut et minus digeratur et ibi diutius maneat: ex quo multus sudor oriri solet. qu os spongia subinde  facie detergendum est, \n\t\t\t\t\t\t\n\t\t\t\t\t\tfinisque eius fomenti est, donec infirmando offendat. Tum multo is oleo perunguendus, inducendusque absus lanae mollis tepido oleo repletus, qui pubem et coxas et inguina et plagam ipsamcontectam eodem ante sed linteoloprotegat; isque subinde oleo tepido madefaciendus est, ut neque frigus ad uesicam admittat et neruos leniter molliat.\n\t\t\t\t\t\t Quidam cataplasmatis calfacientibus utuntur; ea plus pondere nocent, quo uesicam urguendo uulnus inritant, quam clore proficiunt. Ergo ne uinculum quidem ullum necessarium est. Proximo die, si spiritus difficilius redditur, si urina non excedit, si locus circa pubem mature intumuit, scire licet in uesica sanguinem concretum remansisse: igitur, demissis eodem modo digitis, leuiter pertractanda uesica est, et discutienda, si qua coierunt; quo fit, ut per uulnus postea procedant.\n\t\t\t\t\t\t Non alienum est etiam oriculario clystere acetum nitro mixtum per plagam in uesicam conpellere: nam sic quoque discutiuntur, si qua cruenta coierunt; eaque facere etiam primo die conuenit, si timemus, ne quid intus sit, maximeque ubi ambulando id elicere inbecillitas prohibuit. Cetera eadem facienda sunt, ut demittatur in solio, ut eodem modo panniculus, edem  lana superiniciatur.\n\t\t\t\t\t\t Sed neque saepe neque tam diu in aqua calida puer habendus quam adulescens est, infirmus quam ualens, leui quam grauiore inflammatione adfectus, is cuius corpus digertur quam is cuius astrictum est. Inter haec uero, si somnus est et aequalis spiritus et madens lingua et sitis modica et uenter imus , si mediocris est cum febre modica dolor, scire licet recte curationem procedere. Atque in his inflammatio fere quinto uel septimo die finitur; qua leuata solium superuacuum est.\n\t\t\t\t\t\t Supini tantummodo uulnus aqua calida fouendum est, ut, si quid urinae rodit, eluatur. Inponenda autem medicamenta sunt pus mouentia, et si purgandum ulcus uidebitur, melle inlinendum: id si rodet, rosa temperabitur. Huic curationi aptissimum uidebitur enneapharmacum emplastrum: nam et sebum habet ad pus mouendum et mel ad ulcus repurgandum, medulla etiam maximeque uitulina; quod in id, ne fistula \n\t\t\t\t\t\t\n\t\t\t\t\t\trelinquatur, praecipue proficit.\n\t\t\t\t\t\t Linamenta uero tum super ulcus non sunt necessaria: super medicamentum ad id continendum recte inponuntur. At ubi ulcus purgatum est, puro linamento ad cicatricem perducendum est. Quibus temporibus tamen, si felix curatio non fuit, uaria pericula oriuntur. Quae praesagire protinus licet: si continua uigilia est, si spiritus difficultas; si lingua arida est, si sitis uehemens; si uenter imus tumet; si uulnus hiat, \n\t\t\t\t\t\t transfluens urina id non rodit, * * * similiter  tertium diem quaedam liuida excedunt; si is aut nihil aut tarde respondet; si uehementes dolores, si post diem quintum magnae febres urguent et fastidium cibi permanet,  cuba in uentrem iucundius est. Nihil tamen peius est distentione neruorum et ante diem nonum uomitu bilis. Sed cum inflammation sit metus, succurri abstinentia, modicis et tempestiuis cibis, inter haec fomentis, et quibus supra scripsimus, oportet. Proximus cancri metus est. Is cognoscitur, si et per uulnus et per ipsum colem fluit sanies mali odoris, cumque eo quaedam  concreto sanguine non abhorrentia tenusque carunculae lanulis similes; praeter haec, si orae uulneris aridae sunt, si dolent inguina; si febris non deft, eaque in noctem augetur, si inordinati horrores accedunt. Considerandum autem est, in quam partem cancer is tendat. Si ad colem, indurescit is locus et rubet et tactu dolorem excitat, testiculique intumescunt: si in ipsam uesicam, ani dolor sequitur, coxae durant, non facile crura extendi possunt.\n\t\t\t\t\t\t A si in alterutrum latus, oculis id expositum est, paresque utrimque easdem notas sed minores habet.Primum autem ad rem pertinet corpus recte iacere, ut superior pars eadem semper sit * * in quam uitium fertur. Ita si ad colem it, supinus is collocari debet; si ad uesicam, in uentrem; si in latus, in id, quod integrius est. Deinde ubi uentum fuerit ad curationem, homo in aquam demittetur, in qua marrubium decoctum sit aut cupressus aut myrtus; idemque umor * clystere \n\t\t\t\t\t\t\n\t\t\t\t\t\tintus aetur;\n\t\t\t\t\t\t tum superponetur lenticula cum malicorio mixta, quae utraque ex uino decocta sint; uel rubus aut oleae folia eodem modo decocta, aliaue medicamenta, quae ad cohibendos purgandosque cancros proposuimus. Ex quibus si qua erunt  \n\t\t\t\t\t\tper scriptorium calamum inspirabuntur. Vbi stare coeperit cancer, mulso ulnus eluetur, uitabiturque eo tempore ceratum, quod ad recipiendum id malum corpus emollit: potius plumbum elotum cum uino inunguetur, superque idem linteolo inlitum inponetur.\n\t\t\t\t\t\t Sub quibus perueniri ad sanitatem potest, cum eo tamen quod non ignoremus orto cancro saepe adfici stomachum, cui cum uesica quaedam consortio est; exque eo fieri, ut neque retineatur cibus neque, si quis retentus est, coquatur, neque corpus alatur, ideoque  uulnus quidem aut purgari aut ali possit; quae necessario mortem maturant. Sed ut his succurri nullo modo potest, sic a primo tamen diu tenenda ratio nis est; in qua quaedam obseruatio ad cibum quoque potionemque pertinens necessaria est.\n\t\t\t\t\t\t Nam cibus inter principia non nisi umidus dari debet: ubi ulcus purgatum est, ex media materia: holera et salsamenta semper aliena sunt. Potione opus est modica: nam si parum bibitur, accenditur uulnus, et uigilia urguet et uis corporis minuitur: si plus aequo adsumitur, subinde uesica impletur eo inritatur. Non nisi aqua ut subinde dicendum sit. Solet uero sub eiusmodi uictu euenire, ut alos non reddatur.\n\t\t\t\t\t\t Haec aqua ducenda est, in qua uel faenum Graecum uel malua decocta sit. Idem umor rosa mixtus in ipsum uulnus oriculario clystere agendus est, ubi id rodit urina neque purgari patitur. Fere uero primo per uulnus exit hae; deinde eo sanescente diuiditur, et pars per colem descendere incipit, donec ex toto plaga claudatur; quod interdum tertio mense, interdum non ante sextum, nonnumquam exacto quoque anno fit.\n\t\t\t\t\t\t  desperari debet solida glutinatio uulneris, nisi ubi aut uehementer rupta ceruix est, aut ex cancro multae magnaeque carunculae simulque neruosa aliqua exciderunt. Sed ut uel nulla ibi fistula uel exigua  \n\t\t\t\t\t\tadmodum relinquatur, summa cura prouidendum est. Ergo cum iam ad cicatricem uulnus intendit, extentis iacere feminibus et cruribus oportet, nisi tamen molles harenosiue calculi fuerunt: sub his enim tardius uesica purgatur; ideoque diutius plagam patere necessarium est  tum demum, ubi iam nihil tale extra  perduci.\n\t\t\t\t\t\t Quod si antequam uesica purgata est, orae se glutinarunt, dolorque et inflammatio dierunt, uulnus digitis uel auerso specillo diducendum est, ut torquentibus detur exitus; iisque effusis cum diutius pura urina descendat, tum demum quae cicatricem inducant ponenda sunt; extendique, ut supra posui, pedes quam maxime iuncti. Quod si fistulae metus ex is causis, quas proposui, subesse uidebitur, quo facilius cludatur ea uerte coangustetur, in anum quoque danda plumbea fistula est; extentisque cruribus femina talique inter se deligandi sunt, donec, qualis futura est, cicatrix sit. Et hoc quidem commune esse et maribus et feminis potest: proprie uero quaedam ad feminas pertinent, ut in primis quod earum naturalia nonnumquam inter se glutinatis oris concubitum non mittunt. Idque interdum euenit protinus in utero matris; interdum exulceratione in his partibus facta, et per malam curationem hi oris sanescendo iunctis.  ex utero est, membrana ori uoluae opposita est; si ex ulcere, caro ide\n\t\t\t\t\t\t repleuit.Oportet autem membranam duabus lineis inter se transuersis incidere ad similitudinem litterae X, magna cura habita, ne urinae iter uioletur, deinde undique eam membranam excidere. A si caro increuit, necessarium est recta linea patefacere; tum ab ora uel uolsella uel hamo adprensa tamquam habenulam excdere,  longitudinem linmentum (lemniscum Graeci uocant) in aceto tinctum dmittere, supraque sucidam lanam aceto madentem deligare; tertio die soluere  \n\t\t\t\t\t\tulcus et sicut alia ulcera curare; cumque iam ad sanitatem tendet, plumbeam fistulam medicamento cicatricem inducent inlinre eamque intus dare, supraque idem medicamentum inicere, donec ad cicatricem plaga perueniat. Vbi concpit autem aliqua, si iam prope maturus partus intus emortus est neque excidere per se potest, adhibenda curatio est, quae numerari inter difficillima potest: nam et summam prudentiam moderationemque desiderat, et maximum periculum adfert. Sed ante omnia uuluae natura mirabilis cum in multis aliis tum in hac  quoque facile cognoscitur.Oportet autem ante omnia resupinam mulierem transuerso lecto sic collocare, ut feminibus eius ipsius ilia conprimantur; quo fit, ut et imus uenter in conspectu medici sit  infans ad os uoluae conpellatur.\n\t\t\t\t\t\t Quae emortuo partu id conprimit, ex interuallo uero paulum dehiscere ut. Hac occasione usus medicus unctae manus indicem digitum primum debet inserere atque ibi continere, donec iterum ad [os] aperiatur, rursusque alterum digitum demittere debebit, et per easdem occasiones alios, donec tota esse intus manus possit.  cuius rei facultate multum confert et magnitudo uoluae et uis neruorum eius et corporis totius habitus et mentis etiam robur, cum praesertim intus nonnumquam etiam duae manus dari debeant.\n\t\t\t\t\t\t Pertinet etiam ad rem quam caldissimum esse imum uentrem et extrema corporis, nequedum inflammatione \n\t\t\t\t\t\tcoepis, sed recenti re protinus adhiberi medicinam. Nam si corpus iam intumuit, neque demitti manus neque educi infans nisi aegerrime potest sequiturque saepe cum uomitu, cum tremore mortifera neruorum  intus emortuo corpori manus iniecta protinus habitum eius sentit. Nam aut in caput aut in pedes conuersum est, aut transuersum iacet; fere tamen sic, ut uel manus  \n\t\t\t\t\t\teius uel pes in propinquo sit.\n\t\t\t\t\t\t Medici uero propositum est, ut eum manu derigat uel in caput uel etiam in pedes, si forte aliter conpositus est: ac si nihil aliud est, manus uel pes adprehensus corpus rectius reddit: nam manus in caput, pes in pedes eum conuertet. Tum si caput proximum est, demitti debet uncus undique leuis, acuminis breuis, qui uel oculo uel auri uel ori, interdum etiam fronti recte inicitur; deinde adtractus infantem educit.\n\t\t\t\t\t\t Neque tamen quolibet is tempore extrahi debet: nam si conpresso uoluae ore id temptatum est, non emittente eo infans abrumpitur, et unci acumen in ipsum os uoluae delabitur; sequiturque neruorum distentio et ingens periculum [mortis]. Igitur conpressa uolua conquiescere, hiante leniter trahere  autem dextra manus uncum, sinistra intus posita infantem ipsum, simulque eum derigere debet.\n\t\t\t\t\t\t Solet etiam euenire, ut is infans umore distendatur, exque eo profluat foedi odoris sanies. Quod si tale est, indice digito corpus  labitur; in quo quid periculi sit, supra positum est. In pedes quoque conuersus infans non difficulter extrahitur; quibus adprehensis per ipsas manus commode educitur.\n\t\t\t\t\t\t Si uero transuersus est neque derigi potuit, uncus alae iniciendus, paulumque adtrahendus est; sub quo fere ceruix replicatur, retroque caput a relicum corpus spectat. Remedio est ceruix praecisa, ut separatim utraque pars auferatur. Id unco fit, qui prioris similis in interiorem tantum partem per totam aciem exacuitur. Tum id agendum est, ut ante caput, deinde reliqua pars auferatur, quia fere maiore parte extracta caput in uacuam uoluam prolabitur, extrahique sine summo periculo non potest.\n\t\t\t\t\t\t Si tamen id incidit, super uentrem mulieris duplici panniculo iniecto, ualens homo non inperitus a sinistro latere eius debet adsistere et super imum uentrem eius duas manus inponere alteraque alteram premere; quo fit, ut illud caput ad os uoluae conpellatur; idque eadem ratione, quae supra posita est, unco extrahere * . At  \n\t\t\t\t\t\tsi pes alter iuxta repertus est, alter retro cum corpore est, quicquid protractum, paulatim abscidendum est:  si clunes os uuluae urguere coeperunt, iterum retro repellendae sunt, conquisitusque pes eius adducendus.\n\t\t\t\t\t\t Aliaeque etiamnum difficultates faciunt, ut, qui solidus non exit, concisus eximi debeat. Quotiens autem infans protractus est, tradendus ministro est, ut is eum supinis manibus sustine; medicus deinde sinistra manu leniter trahere umbilicum debet ita ne abrumpat; dextra eum sequi usque ad eas, quas secundas uocant (quod uelamentum infantis intus fuit), isque ultimis adprehensis uenulas membranulasque omnes eadem ratione manu deducere a uolua, totumque illud extrahere et si quid intus praeterea concreti sanguinis remanet.\n\t\t\t\t\t\t Tum conpressis in unum feminibus, illa conclaui collocanda est modicum calorem sine ullo perflat habente. Super imum uentrem eius inponenda  in aceto et rosa tincta. Reliqua curatio talis esse debet, qualis  inflammationibus et in is uulneribus, quae in neruosis locis sunt, adhibetur. Ani quoque uitia, ubi medicamentis non uincuntur, manus auxilium desiderant. Ergo si qua scissa in eo uetustate induruerunt iamque callum habent, commodissimum est ducere aluum; tum spongiam calidam admouere, ut relaxentur illa et foras prodeant. Vbi in conspectu sunt, scalpello singula excidere et ulcera renouare; deinde inponere linmentum  et supra linteolum inlitum melle; locumque eum molli lana inplere et ita uincire; altero die deincepsque ceteris lenibus medicamentis uti, quae ad recentia eadem uitia necessaria esse alias proposui;\n\t\t\t\t\t\t et utique per primos dies sorbitionibus eum sustinere; paulatim deinde cibis adicere aliquid, generis tamen eius, quius eodem loco praeceptum est. Si quando autem ex inflammatione puis  in his oritur, ubi primum apparuit, incidendum est, ne anus ipse suppuret. Neque tamen ante properandum est: nam si crudum incisum est, inflammationis multum accedit, et puris aliquanto amplius concitatur.  his quoque uulneribus lenibus cibis isdemque medicamentis opus est. At tubercula, quae condylomata appellantur, ubi  hac ratione curantur. Aluos ante omnia ducitur; tum uulsella tuberculum adprehensum iuxta radices praeciditur. Quod ubi factum est, eadem sequntur, quae supra post curationem adhibenda proposui: tantummodo, si quid increscit, squama aeris coercendum est. Ora etiam uenarum fundentia sanguinem sic tolluntur. Vbi sanguis ui fluit, fames dicitur, aluus acrius ducitur, quo magis or promoueantur; eoque fit, ut omnia ue quasi capitula conspicua sint. Tum si capitulum exiguum est basimque tenuem habet, adstringendum lino paulum supra est, quam ubi cum ano committitur. Inponenda * * aqua calida spongia est, donec id liueat; deinde aut ungue aut scalpello supra nodum id exulcerandum est.\n\t\t\t\t\t\t Quod nisi factum est, magni dolores subsequuntur, interdum etiam urinae difficultas. Si id maius est et basis latior, hamulo uno aut altero excipiendum est paulumque supra basim incidendum; neque relinquendum quicquam  ex ano demendum est.  consequitur is, qui neque nimium neque parum  ducit. Qua incisum est, acus debet inmitti infraque eam lino id capitulum alligari.\n\t\t\t\t\t\t Si duo triaue sunt, imum quoque primum curandum est; si plura, non omnia simul, ne tempore eodem undique tenerae cicatrices sint. Si sanguis profluit, excipiendum est spongia; deinde linamentum inponendum; unguenda femina et inguina et quicquid iuxta ulcus est; ceratumque superdandum et farina hordiacia calida, inplendusque is locus est * * sic deligandus est. Postero die is desidere in aquam caldam debet eodemque cataplasmate foueri.\n\t\t\t\t\t\t Ac bis die, et ante curationem et post eam, ceruices ac femina liquido cerato perunguenda sunt; tepidoque is loco continendus. Interpositis quinque aut sex \n\t\t\t\t\t\t\n\t\t\t\t\t\tdiebus oriculario specillo linamenta educenda. Si capitula simul non exciderunt, digito promouenda; tum lenibus medicamentis isdem, quae alia posui, ulcera ad sanitatem perducenda. Finito uitio, quemadmodum agendum esset, iam alias [superius] exposui. Ab his ad crura proximus transitus est, in quibus orti uarices non difficili ratione tolluntur. Hc autem et earum uenarum, quae in capite nocent, et eorum uaricum, qui in uente sunt, curationem distuli, quoniam ubi eadem est.Igitur uena omnis, quae noxia est, aut adusta tabescit aut manu eximitur. Si recta est, si quamuis transuersa tamen simplex, si modica est, e melius aduritur. Si curua est et uelut in orbes quosdam inplicatur pluresque inter se inuoluuntur, utilius eximere est.\n\t\t\t\t\t\t Adurendi ratio haec est: cutis superinciditur; tum patefacta uena tenui et retuso ferramento candente modice premitur, uitaturque, ne plagae ipsius orae adurantur, quas reducere hamulis facile est.  interpositis fere quaternis digitis per totum uaricem fit; et tum superinponitur medicamentum, quo adusta sanantur. At exciditur hoc modo: cute eadem ratione super uenam incisa, hamulo orae excipiuntur; scalpelloque undique corpore uena educitur;\n\t\t\t\t\t\t caueturque,  interpositoque eodem fere spatio, quod supra positum est, in eadem uena idem fit; quae quo tendat, facile hamulo extento cognoscitur. Vbi iam idem, quacumque uarices sunt, factum est, uno loco adducta per hamulum uena praeciditur, deinde qua proximus hamus est, adtrahitur [euellitur] ibique rursus absciditur. Ac sic undique uaricibus crure liberato plagarum orae committuntur et super emplastrum glutinans initur. At si digiti uel in utero protinus, uel propter communem exulcerationem postea cohaeserunt, scalpello dducuntur; dein separatim uterque non pingui emplastro circumdatur atque ita per se uterque sanescit. Si uero fuit ulcus in digito posteaque male inducta cicatrix curuum eum reddit, primum malagma temptandum est; deinde, si id nihil prodest (quod et in ueteri cicatrice et ubi nerui laessi  \n\t\t\t\t\t\tsunt euenire consueuit) uidere oportet, neruine id uitium an cutis sit. Si nerui est, attingi non debet: neque enim sanabile est: si cutis, tota cicatrix excidenda, quae fere callosa extendi digitum minus patiebatur; tum rectus sic ad nouam cicatricem perducendus est. Gangrena inter ungues alasque aut inguina nasci, et si quando medicamenta uincantur, membrum praecidi oportere alio loco mihi dictum est. Sed id quoque cum periculo summo fit: nam saepe in ipso opere uel profusione sanguinis uel animae defectione moriuntur. Verum hic quoque nihil interest, an satis tutum praesidium sit, quod unicum est. Igitur inter sanam uitiatamque partem incidenda scalpello caro usque ad os est sic, ut neque contra ipsum articulum id fiat, et potius ex sana parte aliquid excidatur quam ex aegra relinquatur.\n\t\t\t\t\t\t Vbi ad os uentum est, reducenda ab eo sana caro  circa os subsecanda est, ut ea quoque parte aliquid os nudetur; deinde id serrula praecidendum est quam proxime sanae carni etiam inhaerenti; ac tum frons ossis, quem serrula exasperauit, leuandus est, supraque inducenda cutis, quae sub eiusmodi curatione laxanda est, ut quam maxime undique os contegat. Quo cutis inducta non fuerit, id linmentis erit contegendum, et super id spongia ex aceto deliganda. Cetera postea sic facienda, ut in uulneribus, in quibus pus moueri debet, praeceptum est. Superest ea pars, quae ad OSSA pertinet; quae quo facilius accipi possit, prius positus figurasque eorum indicabo. Igitur caluaria incipit, ex interiore parte concaua, extrinsecus gibba, utrimque leuis, et qua cerebri membranam contegit et qua cute capillum gignente contegitur; eaque simplex ab occipitio et temporibus, duplex usque in uerticem a fronte. Ossaque eius ab exterioribus partibus dura, ab interioribus, quibus inter se conectuntur, molliora sunt; interque ea uenae discurrunt, quas his alimentum subministrare credibile est.\n\t\t\t\t\t\t Rara autem caluaria solida sine suturis est; locis tamen aestuosis facilius inuenitur; et id caput firmissimum atque a dolore tutissimum est. Ex ceteris, quo suturae pauciores sunt, eo capitis ualetudo commodior est: neque enim certus earum numerus est, sicut ne locus quidem. Fere tamen duae super aures tempora a superiore capitis parte discernunt; tertia ad aures per uerticem tendens occipitium a summo capite diducit.\n\t\t\t\t\t\t Quarta ab eodem uertice per medium caput ad frontem procedit; eaque modo sub imo capillo desinit, modo frontem ipsam secans inter supercilia finit * * * Ex his ceterae quidem suturae in unguem committuntur: eae uero, quae super aures trauersae sunt, totis oris paulatim extenuatur atque ita inferiora ossa superioribus leniter insidunt. Crassissimum uero in capite os post aurem est, qua capillus, ut erisimile est, ob id ipsum non gignitur.\n\t\t\t\t\t\t Sub is [quo]que musculis, qui tempora conectunt, os medium in exteriorem partem inclinatum positum est. At facies suturam habet  \n\t\t\t\t\t\tmaximam, quae a tempore incipiens per medios oculos naresque transuersa peruenit ad alterum tempus. A qua breue duae sub interioribus angulis deorsum spectant; et malae quoque in summa parte singulas transuersas suturas habent. A mediisque naribus  superiorum dentium gingiuis per medium palatum una procedit, aliaque transuersa idem palatum secat. Et suturae quidem in plurimis hae sunt. Foramina autem intra caput maxima oculorum sunt,  \n\t\t\t\t\t\trecta simplicia ad cerebrum tendunt. Narium duo foramina osse medio discernuntur: siquidem ha primum  superciliis angulisque oculorum osse inchoantur ad tertiam fere partem; deinde in cartilaginem uersae, quo propius ori descendunt, eo magis caruncula quoque molliuntur.\n\t\t\t\t\t\t Sed ea foramina, quae a summis ad imas nares simplicia sunt, ibi rursum in bina itinera diuiduntur; aliaque ex his ad fauces peruia spiritum et reddunt et accipiunt, alia ad cerebrum tendenti \n\t\t\t\t\t\tultima parte in multa et tenua foramina dissipantur, per quae sensus odoris nobis datur. In aure quoque primum rectum et simplex iter; procedendo flexuosum  iuxta cerebrum in multa et tenuia foramina diducitur, per quae facultas audiendi est.\n\t\t\t\t\t\t Iuaque ea duo paruuli quasi sinus sunt; superque eos finitur os, quod transuersum a genis tendens ab inferioribus ossibus sustinetur: iugale appellari potest, ab eadem similitudine, a qua id Graeci zygodes appellant. Maxilla uero est molle os; eaque una est, cuius eadem et media et ima pars mentum est, a quo utrimque procedit ad tempora; solaque ea mouetur: nam malae cum toto osse, quod superiores dentes exigit, immobiles sunt.\n\t\t\t\t\t\t Verum ipsius maxillae partes extremae quasi bicornes sunt. Alter processus inra latior uertice ipso tenuatur, longiusque procedens sub osse iugali subit, et  id temporum musculis inligatur. Alter breuior et rotundior et in eo sinu, qui iuxta foramina auris est, cardinis modo fit; ibique huc et illuc se inclinans maxillae facultatem motus praestat. Duriores osse dentes sunt, quorum pars maxillae, pars superior  \n\t\t\t\t\t\tossi malarum haeret. Ex his quaterni primi, quia secant, tomis a Graecis nominantur; hi deinde quattuor caninis dentibus ex omni parte cinguntur; ultra quos utrimque fere maxillares quaterni sunt, praeterquam in is * * Sunt, quibus  ultimi, qui sero gigni solent, non increuerunt.\n\t\t\t\t\t\t Ex his priores singulis radicibus, maxillares utique binis, quidam etiam ternis quaternisue nituntur; fereque longior radix breuiorem dentem edit; rectique dentis recta etiam radix, curui flexa est. Exque eadem radice in pueris nouus dens subit, qui multo saepius priorem expelli, interdum tamen supra infraue eum se ostendit. Caput autem spina excipit. Ea constat ex uertebri quattuor et uiginti: septem in ceruice sunt, duodecim ad costas, reliquae quinque sunt proximae costis. Eae teretes breuesque; ab utroque latere processus duos exigunt; mediae perforatae, qua spinae medulla cerebro commissa descendit, circa quoque per duos processus tenuibus cauis peruiae, per quae membrana cerebri similes membranulae deducuntur; omnesque uertebrae exceptis tribus summis a superiore parte in ipsis processibus paulum desidentis sinus habent; ab inferiore alios deorsum uersus processus exigunt.\n\t\t\t\t\t\t Summa igitur protinus caput sustinet, per duos sinus receptis exiguis eius processibus; quo fit, ut caput susum deorsum uersum * Tuber exasperatur secunda, superiori parte * inferiore. Quod ad circuitum pertinet, pars summa angustiore orbe finitur; ita superior ei summae circumdata in latera quoque caput moueri sinit. Tertia eodem modo secundam excipit; ex quo facilis ceruici mobilitas est.\n\t\t\t\t\t\t Ac ne sustineri quidem caput posset, nisi utrimque rect ualentesque nerui collum continerent, quos  Graeci appellant; siquidem horum inter omnes flexus alter semper intentus ultra prolabi superiora non patitur. Iamque uertebra tertia tubercula, quae inferiori inserantur, exigit: ceterae processus deorsum spectantibus in inferiores sinuantur, ac per sinus, quos utrimque \n\t\t\t\t\t\t\n\t\t\t\t\t\thabent, superiores accipiunt, multisque neruis et multa cartilagine continentur.\n\t\t\t\t\t\t Ac sic, uno flexu modico in promptum dato, ceteris negatis, homo e rectus insistit, et aliquid ad necessaria opera curuatur. Infra ceruicem uero summa costa contra umerum sita est; inde  inferiores usque ad imum pectus perueniunt; eaque primis partibus rotundae et leniter quasi capitulatae uertebrarum transuerseis processibus et ii quoque paulum sinuatis inhaerent; inde atescunt et in exteriorem partem recuruatae paulatim in cartilaginem degenerant; eaque parte rursus  interiora leniter flexa committuntur cum osse pectoris.\n\t\t\t\t\t\t Quod ualens et durum a faucibus incipit, ab utroque latere lunatum et a praecordiis iam ipsum quoque cartilagine mollitum terminatur; sub costis uero prioribus, quinque, quas  Graeci nominant, breues tenuioresque atque ipsae quoque paulatim in cartilaginem uersae extremis abdominis partibus inhaerescunt; imaque ex his maiore iam parte nihil nisi cartilago est. Rursus a ceruice duo lata ossa utrimque ad scapulas tendunt: nostri scutula operta, omoplatas Graeci nominant.\n\t\t\t\t\t\t Ea summis uerticibus sinuata, ab his triangula, paulatimque latescentia ad spinam tendunt; et quo latiora quque parte sunt, hoc hebetiora. Atque ipsa quoque in imo cartilagosa posteriore parte uelut innatant, quoniam nisi uel in summo nulli ossi inhaerescunt, ibi uero ualidis musculis neruisque constricta sunt. At a summa costa paulo interius quam ubi  media est os excrescit, ibi quidem tenue, procedens uero, quo propius lato scapularum ossi fit, eo plenius latiusque et paulum in exteriora curuatum; quod altera uerticis parte modice intumescens sustinet iugulum.\n\t\t\t\t\t\t Id autem ipsum recuruum ac neque inter * * * durissima ossa numerandum, altero capite in eo, quod posui, altero in exiguo sinu pectoralis ossis insidit, paulumque motu bracchi mouetur, et cum lato osse scapularum infra caput eius neruis et cartilagin conectitur. Hinc umerus incipit, extremis utrimque capitibus tumidus, mollis, sine medulla, cartilaginosus: medius teres, durus, medullosus; \n\t\t\t\t\t\t\n\t\t\t\t\t\tleniter gibbus et in priorem et in exteriorem partem. Prior autem pars et, quae a pectore est, posterior, quae a scapulis;  tendit, exterior, quae ab eo recedit; quod ad omnes articulos pertinere in ulterioribus patebit.\n\t\t\t\t\t\t Superius autem umeri caput rotundius quam cetera ossa, de quibus adhuc dixi, paruo excessu uertici lati scapularum ossis inseritur, ac maiore parte extra situm neruis deligatur. At inferius duos processus habet, inter quos quod medium est magis etiam extremis partibus sinuatur. Quae res sedem brachio praestat, quod constat ex ossibus duobus. Radius, quam cercida Graeci appellant, superior breuiorque, et primo tenuior, rotundo et leniter cauo capite exiguum umeri tuberculum recipit, atque ibi neruis et cartilagine continetur.\n\t\t\t\t\t\t Cubitus inferior longiorque et primo plenior, in summo capite duobus quasi uerticibus extantibus in sinum umeri, quem inter duos processus eius esse proposui, se inserit. Primo uero du brachii ossa uincta paulatim dirimuntur, rursusque ad manum coeunt modo crassitudinum mutato, siquidem ibi radius plenior, cubitus admodum tenuis est. Dein radius in caput cartilaginosum consurgens in uertice eius sinuatur. Cubitus rotundus in extremo parte altera paulum procedit.\n\t\t\t\t\t\t Ac ne saepius dicendum sit, illud ignorari non oportet, plurima ossa in cartilaginem desinere, nullum articulum non sic finiri: neque enim aut moueri posset, nisi leui inniteretur, aut cum carne neruisque coniungi, nisi ea media  materia committeret. In manu uero prima palmae pars ex multis minutisque ossibus constat, quorum numerus incertus est, sed oblonga omnia et triangula, structura quadam inter se conectuntur, cum inuicem superior alterius angulus, alterius planities sit; eoque fit ex his unius ossis paulum in interiora concaui species.\n\t\t\t\t\t\t Verum ex manu duo exigui processus in sinus radi coiciuntur; tum ex altera parte recta quinque ossa ad digitos tendentia palmam explent; a quibus ipsi digiti oriuntur, qui  \n\t\t\t\t\t\tex ossibus ternis constant; omniumque eadem ratio est. Interius  \n\t\t\t\t\t\tin uertic sinuatur, recipitque exterioris exiguum tuberculum, neruique ea continent; a quibus orti ungues indurescunt, ideoque non ossi sed carni magis radicibus suis inhaerent. Ac superiores quidem partes sic ordinatae sunt. Ima uero spina in coxarum osse desidit, quod transuersum longeque ualentissimum uoluam, uesicam, rectum intestinum tuetur; idque ab exteriore parte gibbum, ad spinam resupinatum, a lateribus [id est ipsis coxis] sinus rotundos habet; a quibus oritur os, quod pectinem uocant, idque super intestina sub pube transuersum uentrem firmat; rectius in uiris, recuruatum magis in exteriora in feminis, ne partum prohibeat. Inde femina ordiuntur, quorum capita rotundiora etiam quam umerorum sunt, cum illa ex ceteris rotundissima sint: infra uero duos processus a priore et a posteriore parte habent; dein dura et medullossa et ab exteriore parte gibba, rursus inferioribus quoque capitibus intumescunt. Superiora in sinus coxae, sicut umeri in ea ossa, quae scapularum sunt, coiciuntur; tum infra introrsum leniter intendunt, quo aequalius superiora membra sustineant. At inferiora capita media sinuantur; quo facilius excipi cruribus possint.\n\t\t\t\t\t\t Quae commissura osse paruo, molli, cartilaginoso tegitur: patellam uocant. Haec super innatans, neque ulli ossi inhaerens, sed carne et neruis deligata, pauloque magis ad femoris os tendens inter omnes crurum flexus iuncturam tuetur. Ipsum autem crus est ex ossibus duobus: etenim per omnia femur umero, crus  brachio simile est, adeo ut habitus quoque et decor alterius ex altero cognoscatur: quod ab ossibus incipiens etiam in carne respondet.\n\t\t\t\t\t\t Verum alterum os ab exteriore parte [id est supra] positum est, quod ipsum quoque sua nominatur. Id breuius supraque tenuius ad ipsos talos intumescit. Alterum a priore parte positum, cui tibiae nomen est, longius et in superiore parte plenius, solum cum femoris inferiore capite committitur, sicut  ossa, infra supraque coniuncta, media ut in bracchio dehiscunt.\n\t\t\t\t\t\t Excipitur autem crus infra osse transuerso talorum; idque ipsum super os calcis situm est, quod quadam parte sinuatur, quadam excessus habet, et procedentia ex talo recipit et in sinum eius inseritur. Idque sine medulla durum magisque in posteriorem partem proiectum teretem ibi figuram repraesentat. Cetera pedis ossa ad eorum, quae in manu sunt, similitudinem structa sunt: plant palmae, digiti digitis, ungues unguibus respondent. Omne autem os, ubi iniuria accessit, aut uitiatur aut finditur aut frangitur aut foratur aut conliditur aut loco mouetur. Id quod VITIATVM est, primo fere pingue fit, deinde uel nigrum uel cariosum; quae supernatis grauibus ulceribus aut fistulis, hisque uel longa uetustate uel etiam cancro occupatis, eueniunt.Oportet autem ante omnia os nudare ulcere exciso, et, si latius est eius uitium quam ulcus fuit, carnem subsecare, donec undique os integrum pateat;\n\t\t\t\t\t\t tum id, quod pingue est, semel iterumue satis est admoto ferramento adurere, ut ex eo  secedat; aut radere, donec iam aliquid cruoris ostendatur, quae integri ossis nota est: nam necessum est aridum sit id, quod uitiatum est. Idem in cartilagine quoque laesa faciendum est: siquidem ea quoque scalpello radenda est, donec integrum id sit, quod relinquatur; deinde si cartilago rasa est, nitro bene trito respergendum est: neque alia facienda sunt, ubi caries nigritiesue in summo osse est: siquidem id uel paulo diutius eodem ferramento adurendum, uel radendum est.\n\t\t\t\t\t\t Qui radit haec, audacter inprimere ferramentum debet, ut et agat aliquid et maturius desinat. Finis est, cum  ad album os uel ad solidum uentum est. Albo finiri ex nigritie , soliditate quadam ex carie manifestum est; accedere etiam cruoris aliquid integro supra dictum est. Si quando autem an altius descenderit utrumlibet, dubium est, in carie quidem expedita cognitio est. Specillum tenue in foramina demittitur, quod magis minusue intrando uel in summo cariem esse  \n\t\t\t\t\t\tuel altius descendisse testatur.\n\t\t\t\t\t\t Nigrities colligi quidem potest etiam ex dolore et ex febre; quae ubi mediocria sunt, illa alte descendisse non potest. Manifestior tamen adacta terebra fit: nam finis uitii est, ubi scobis nigra esse desit. Igitur si caries alte descendit, per terebram ungndm crebis foraminibus est, quae altitudine uitium aequent; tum in ea foramina demittenda candentia ferramenta sunt, donec i siccum os ex toto fiat. Simul enim post haec et soluetur ab inferiore osse, quodcumque uitiatum est, et is sinus carne replebitur, et umor aut nullus postea feretur aut mediocris. Sin autem nigrities [est] aut si caries ad alteram quoque partem ossis transit, oportet excidi; atque idem in carie quoque ad alteram partem ossis penetrante fieri potest. Sed quod totum  eximendum est: si inferior pars integra est, eatenus, quod corruptum est, excidi debet. Item, siue capitis siue  \n\t\t\t\t\t\tcosta cariosa et, inutilis utio est, et excidendi necessitas est.\n\t\t\t\t\t\t Neque audiendi sunt qui osse nudato diem tertium expectant, ut tum excidant: ante inflammationem enim tutius  tractantur. Itaque, quantum fieri potest, eodem momento et cutis incidenda est, et os detegendum et omni uitio liberandum est. Longeque perniciissimum est, quod in osse pectoris est, quia uix, etiam si recte cessit curatio, ueram sanitatem reddit. Exciditur uero os duobus modis: si paruulum est, quod laesum est, modiolo, quam  Graeci uocant; si spatiosus, terebris. Vtriusque rationem proponam. Modiolus ferramentum concauum, teres est, imis oris serratum, per quod medium clauus ipse quoque interiore orbe cinctus demittitur. Terebrarum autem duo genera sunt: alterum simile ei, quo fabri utuntur, alterum capituli  \n\t\t\t\t\t\t acuto mucrone incipit, dein subito latius fit, atque iterum ab alio principio paulo minus quam aequaliter sursum procedit.\n\t\t\t\t\t\t Si uitium in angusto est, quod conprehendere modiolus possit, ille potius aptatur; et, si caries subest, medius clauus in foramen demittitur; si nigrities, angulo scalpri sinus exiguus fit, qui clauom recipiat, ut eo insistente circumactus modiolus delabi non possit; deinde is habena quasi terebra conuertitur. Estque quidam premendi modus, ut et foretur umagatur; quia si leuiter inprimitur, parum proficit; si grauiter, non mouet.\n\t\t\t\t\t\t Neque alienum est instillare paulum rosae uel lactis, quo magis lubrico circumagatur; quod ipsum tamen, si copiosius est, aciem ferramenti hebetat. Vbi iam iter modiolo pressum est, medius clauus educitur, et ille per se agitur; dein cum sanitas inferioris partis scobe cognita est, modiolus remouetur. At si latius uitium est quam ut illo conprehendatur, terebra res agenda est.\n\t\t\t\t\t\t Ea foramen fit in ipso fine uitiosi ossis atque integri; deinde alterum non ita longe, tertiumque; donec totus is locus, qui excidendus est, his cauis cinctu; atque ibi quoque quatenus terebra agenda sit, scobis significat. Tum excissorius scalper ab altero foramine ad alterum malleolo adactus id, quod inter utrumque medium est, excidit; ac sic ambitus similis ei fit, qui in angustiore orbe modio \n\t\t\t\t\t\tinprimitur.\n\t\t\t\t\t\t Vtr modo uero id circumductum est, idem excissorius scalper in osse corrupto planissumam quamque testam laesit, donec integrum os relinquatur. Vix umquam nigrities, inteum caries per totum os perrumpit, maximeque ubi uitiata caluaria est. Id quoque signi specillo significatur, qu depressu in id foramen, quod infra solidam sedem habet, [et] ob id reens aliquid inuenit, et madens exit.\n\t\t\t\t\t\t Si peruium inuenit, altius descendens inter os et membranam  \n\t\t\t\t\t\tnihil oppositum inuenit, educiturque siccu: non quo non subsit aliqua uitiosa sanies, sed quo[niam] ibi ut in latiore sede diffusa sit. Siue autem nigrities, quam terebra detexit, siue caries, quam specillum ostendit, os transit, modioli quidem usus fere superuacuus est, quia latius pateat necesse est, quod am alte processit.\n\t\t\t\t\t\t Terebra uero ea, quam secundo loco posui, utendum; eaque ne nimis incalescat, subinde in aquam frigidam demittenda est. Sed tum maiore cura agendum est, cum iam aut simplex os dimidium perforatum est, aut in duplici superius: illud spatium ipsum, hoc sanguis significat. Ergo tum lentius ducenda habena suspendendaque manus sinistra est et saepius attollenda, et foraminis altitudo consideranda, ut, quandoque qui perrumpatur, sentiamus, neque periclitemur, ne mucrone cerebri membrana laedatur; ex quo graues inflammationes cum periculo mortis oriuntur.\n\t\t\t\t\t\t Facti foraminibus, eodem modo media , sed multo circumspectius, excidenda sunt, ne forte angulus scalpri eandem membranam uiolet; donec fiat aditus, per quem membranae custos inmittatur: meninphylaca Graeci uocant. Lammina aenea est, prima paulum resima, ab exteriore parte leuis; quae demissa sic, ut exterior pars  cerebro propior sit, subinde ei subicitur quod scalpro discutiendum est; ac, si excipit eius angulum, ultra transire non patitur;\n\t\t\t\t\t\t eoque et audacius et tutius scalprum malleolo medicus subinde ferit, donec undique excisum os eadem lammina leuatur, tollique sine ulla noxa cerebri potest. Vbi totum os eiectum est, circumradendae leuandaeque orae sunt, et, si quid scobis membranae insedit, colligendum. Vbi superiore parte sublata relicta inferior est, non orae tantum sed os quoque totum leuandum est, ut sine noxa postea cutis increscat, quae aspero osse nascens protinus non sanitatem, sed nouos dolores mouet.\n\t\t\t\t\t\t Patefacto cerebro qua ratione agendum sit, dicam, cum ad fracta ossa uenero. Si basis aliqua seruata est, superinponenda sunt medicamenta non pinguia, quae recentibus uulneribus acommodantur; supraque inponenda lana sucida oleo atque aceto \n\t\t\t\t\t\t\n\t\t\t\t\t\tmadens. Vbi tempus processit, ab ipso oe caro increscit, eaque factum manu sinum complet. Si quod etiam  adustum est, a parte sana recedit, subique inter integram atque mortuam partem caruncula, quae quod apscessit expellat; eaque fere, quia testa tenuis et angusta est, squama [id est lepis] a Graecis nominatur. Potest etiam euenire, ut ex ictu neque findatur os neque perfringatur, sed summum tamen collidatur exaspereturque; quod ubi incidit, radi et leuari satis est. Haec quamuis maxime fiunt in capite, tamen ceteris quoque ossibus communia sunt, ut ubicumque idem incidit, eodem remedio sit utendum. At quae FRACTA, fissa, forata, collisa sunt, quasdam proprias in singulis generibus, quas \n\t\t\t\t\t\tcommunes in pluribus curationes requirunt; de quibus protinus dicam, initio ab eadem caluaria accepto. Igitur ubi ea percussa, protinus requirendum est, num bilem homo is uomuerit, num oculi eius occaecati sint, num obmutuerit, num per nares auresue sanguis ei fluxerit, num conciderit, num sine sensu quasi dormiens iacuerit: haec enim non nisi osse fracto eueniunt; atque ubi inciderunt, scire licet necessariam sed difficilem curationem esse. Si uero etiam torpor accessit, si mens non constat, si neruorum uel resolutio uel distentio secuta est, uerisimile est etiam cerebri membranam esse uiolatam; eoque in angusto magis spes est.\n\t\t\t\t\t\t At si nihil horum secutum est, potest etiam dubitari, an os fractum sit; et protinus considerandum est, lapide an ligno an ferro an alio telo percussus sit, et hoc ipso lei an aspero, mediocri an uastiore, uehementer an leuiter, quia quo mitior ictus fit, eo facilius os ei restitisse credibile est. Sed nihil tamen melius est quam certiore id nota explorare. Ergo qua plaga est, demitti specillum oportet, neque nimis tenue neque acutum, ne, cum in quosdam naturales sinus inciderit, opinionem fracti ossis frustra faciat; neque nimis plenum, ne \n\t\t\t\t\t\t\n\t\t\t\t\t\tparuolae rimae fallant.\n\t\t\t\t\t\t Vbi specillum ad os uenit, si nihil nisi leue et lubricum occurrit, integrum id uideri potest; si quid asperi est utique qua suturae non sunt, fractum os esse testatur. A suturis se deceptum esse Hippocrates memoriae prodidit, more scilicet magnorum uirorum et fiducia magnar rer habentium.\n\t\t\t\t\t\t Nam leuia ingenia, quia nihil habent, nihil sibi detrahunt: magno ingenio, multaque nihilo minus habituro, conuenit etiam simplex ueri [erroris] \n\t\t\t\t\t\tconfessio praecipueque in eo ministerio, quod utilitatis causa posteris traditur, ne qui decipiantur eadem ratione, qua quis ante deceptus est. Sed haec quidem alioqui memoria magni professoris ut interponeremus effecit.\n\t\t\t\t\t\t Potest autem sutura eo nomine fallere, qu aeque aspera est; ut aliquis hanc esse, etiamsi rima est, existimet eo loco, quo subesse hanc verisimile est. Ergo eo nomine decipi non oportet, sed os deoperire tutissimum. Nam neque utique certa sedes, ut supra posui, suturarum est, et potest idem et naturaliter commissum et ictu fissum esse iuxtaue aliquid fissum habere.\n\t\t\t\t\t\t Quin aliqu etiam, ubi ictus fuit uehementior, quamuis specillo nihil inuenitur, tamen aperire commodius est. Ac si ne tum quidem rima manifesta est, inducendum super os atramentum scriptorium est, deinde scalpro id deradendum: nigritiem enim continet, si quid fissum est. Solet etiam euenire, ut altera parte fuerit ictus, et os altera fiderit. Itaque si grauiter aliquis percussus est, si mala indicia subsecuta sunt, neque ea parte, qua cutis discussa est, rima reperitur, non incommodum est parte altera considerare, num qui locus mollior sit et tumeat, eumque aperire, siquidem ibi fissum os reperietur.\n\t\t\t\t\t\t Nec tamen magno negotio cutis sanescit, etiamsi frustra secta est. Os fractum, nisi si succursum est, grauibus inflammationibus adficit, difficiliusque postea tractatur. Raro sed aliquando tamen euenit, ut os quidem totum integrum maneat, intus uero ex ictu uena aliqua in cerebri membrana rupta aliquid sanguinis mittat, isque ibi concretus magnos dolores moueat, * oculos  \n\t\t\t\t\t\tquibus obcaecet. Sed fere contra id dolor est et eo loco cute incisa pallidum os reperitur; ideoque id quoque os excidendum est. Quacumque autem de causa ratio haec necessaria est, si nondum satis cutis patefacta est, latius aperienda est, donec quicquid laesum est in conspectu sit. In quo ipso uidendum est, ne qui ex ima membranula, quae sub cute caluariam cingit, super os relinquatur, siquidem ea scalpro terebrisue lacerata uehementes febres cum inflammationibus excitat; itaque eam commodius est ex toto ab osse deduci.\n\t\t\t\t\t\t Plagam, si ex uulnere est, talem necesse est habeamus, qualem acceperimus: si manu facienda est, ea fere commodissima est, quae duabus transuersis lineis litterae X figuram accipit; tum deinde a singulis procedentibus lingulis cutis subsecatur. Inter quae si sanguis fertur, spongia subinde in aceto tincta cohibendus est, occupandusque est obiectis linamentis et caput altius excitandum. Neque id ullum metum, nisi inter musculos qui tempora continent, adfert: sed ibi quoque nihil tutius fit. In omni uero fisso fractoue osse protinus antiquiores medici ad ferramenta ueniebant, quibus id exciderent: sed multo melius est ante emplastra experiri, quae caluariae causa conponuntur. Eorumque aliquod oportet ex aceto mollitum per se super fissum fractumue os inponere; deinde super id aliquanto latius quam uulnus est eodem medicamento inlitum linteolum, et praeterea sucidam lanam aceto tinctam; tum uulnus deligare et cotidie resoluere,\n\t\t\t\t\t\t similiterque  \n\t\t\t\t\t\t\n\t\t\t\t\t\tad diem quintum, a sexto die etiam uapore aquae calidae per spongiam fouere, cetera [ex] eadem facere. Quod si caruncula increscere coeperit et febricula aut soluta erit aut breuior et cupiditas cibi reuerterit, satisque omni accedet, in eodem medicamento erit perseuerandum. Procedente deinde tempore, emolliendum id emplastrum adiecto cerato ex rosa facto, quo facilius carnem producat: nam per se reprimendi uim habet.\n\t\t\t\t\t\t Hac ratione saepe rimae callo quodam inplentur estque ea ossis uelut cicatrix; et latius facta ossa, si qua inter se non cohaerebant, eodem callo glutinantur estque id aliquanto melius uelamentum  \n\t\t\t\t\t\tcerebro quam caro, quae exciso osse increscit. Si uero sub prima curatione febris intenditur breuesque somni et idem per somnia tumultuosi sunt, ulcus madet neque alitur, et in ceruicibus glandulae oriuntur, magni dolores sunt, cibique super haec fastidium increscit, tum demum ad manum scalprumque ueniendum est. Duo uero sub ictu caluariae pericula sunt, ne uel findat  \n\t\t\t\t\t\tuel medium desidat. Si fissum est, possunt rae esse conpressae, uel quia altera super alteram excessit, uel etiam quia uehementer se rursus commiserunt. Ex quo euenit, ut umor ad membranam quidem descendat, exitum uero non habeat ac si eam inritet et graues inflammationes moueat. A ubi medium desedit, eandem cerebri membranam os urget interdum etiam ex fractura quibusdam uelut aculeis pungentibus.\n\t\t\t\t\t\t His ita succurrendum est, ut tamen quam minimum ex osse dematur. Ergo si ora alteri insed, plano scalpro excidere; quo sublato  rima hiat quantum curationi satis est. At si orae inter se conprimuntur, a latere eius interposito digiti spatio terebra foramen faciendum est; ab eoque scalper duabus lineis ad rimam agendus ad similitudinem c litterae sic, ut uetex  \n\t\t\t\t\t\ta foramine, basis a rima sit:\n\t\t\t\t\t\t quod si rima longius patet, ab altero foramine rursus similis sinus fieri debebit. Et ita nihil latens in eo osse cauum est abundeque exitus datur intus laedentibus. Ne si fractum quidem os desedit, totum excidi necesse est. Sed siue totum perfractum est et ab alio ex toto recessit siue circumpositae caluariae inhaeret exigua parte, ab eo, quod naturaliter se habet, scalpro diuidendum est.\n\t\t\t\t\t\t Deinde in eo, quod desedit, iuxta rimam, quam fecimus, foramina addenda sunt; si in angusto noxa est, duo; si latius patet, tria; saeptaque eorum excidenda; et tum scalper utrimque ad rimam agendus sic, ut lunatum sinum faciat imaque pars eius intus ad fracturam, cornua ad os integrum spectent. Dein, si qua labant  ex facili remoueri possunt, forfice ad id facta colligenda sunt, maximeque  \n\t\t\t\t\t\tea, quae acut membranam infestent.\n\t\t\t\t\t\t Si id ex facili fieri non potest, subicienda lammina est, quam custodem eius membranae esse proposui; ut super, quicquid spinosum est et intus eminet, excidatur; eademque lammina, quicquid deorsum insedit, attollendum. Hoc genus curationis efficit, ut qua parte fracta ossa tamen inhaerent, solidentur; qua parte abrupta sunt, sine ullo tormento sub medicamento tempore excidant; spatiumque inter haec satis illa magnum ad extrahendam saniem relinquatur; plusque in osse propugnaculi cerebrum habeat, quam habiturum fuit eo exciso.\n\t\t\t\t\t\t His factis, ea membrana acri aceto respergenda est, ut, siue aliquid sanguinis ex ea profluit, cohibeatur, siue intus concretus cruor remanet, discutiatur. Tum idem medicamentum eodem modo, qui supra positus est, mollitum ipsi membranae inponendum est; ceteraque eodem modo facienda sunt, quae ad linteolum inlitum et lanam sucidam pertinent; conlocandusque is loco [in] tepido; curandum cotidie uulnus, bis etiam aestate. Quod si membrana per inflammationem intumuerit, infundenda erit rosa tepida; si usque eo tumebit, ut super ossa quoque emineat, coercebit eam bene trita lenticula uel folia uitis contrita, et cum recenti uel buturo uel adipe anserina mixta; ceruique molliri debebit liquido cerato ex irino facto. At si parum pura membrana uidebitur, par modus eius emplastro et melli miscendus erit, idque super infundendum; eiusque continendi causa unum aut alterum linamentum iniciendum, et super linteolo, cui emplastrum inlitum sit, contegendum. Vbi  membrana est, eadem ratione adiciendum emplastro ceratum, ut carnem producat. Quod ad abstinentiam uero et primos ulterioresque cibos potionesque pertinet, eadem, quae in uulneribus praecepi, seruanda sunt, eo magis, quo periculosius haec pars adficitur. Quin etiam, cum iam non solum sustineri sed ali is quoque , tamen erunt uitanda, quaecumque mandenda sunt; item fumus et quicquid excitat sternumentum. Spem uero certam faciunt membrana mobilis ac sui coloris, caro increscens rubicunda, facilis motus maxillae atque \n\t\t\t\t\t\t\n\t\t\t\t\t\tceruicis.\n\t\t\t\t\t\t Mala signa sunt membrana inmobilis, nigra uel liuida uel aliter coloris corrupti; dementia, acris uomitus, neruorum uel solutio uel distentio; caro liuida, maxillarum rigor atque ceruicis. Cetera, quae ad somnum, cibi desiderium, febrem, puris colorem attinent, eadem, quae in ceteris uulneribus, uel salutaria uel mortifera sunt. Vbi bene res cedit, incipit ab ipsa membrana uel si os eo loco duplex est inde quoque caro increscere; eaque  inter ossa uacum est, replet: nonnumquam etiam super caluariam excrescit.\n\t\t\t\t\t\t Quod si incidet, inspergenda squama aeris est, ut id reprimat cohibeatque. Ea carni superdanda, quae ad cicatricem perducant. Omnibusque ea locis commode inducitur excepta frontis ea parte, quae paulum super id  \n\t\t\t\t\t\tquod inter supercilia est: ibi enim ui fieri potest, ut non per omnem aetatem sit exulceratio; quae linteolo medicamentum habente contegendas. Illa utique capite fracto seruanda sunt, ut, donec iam ualida cicatrix  uitentur sol, uenus, frequens balineum, maior uini modus. In naribus uero et os et cartilago frangi solet,  quidem modo aduersa, modo a latere. Si aduersa mo fracta sunt alterumue ex is, nare desidunt, difficulter spiritus trahitur: si a latere os fractum est, is locus cauus ; si cartilago, in alteram partem nares declinantur. Quicquid in cartilagine incidit, excitand ea leniter est aut subiecto specillo aut duobus digitis utrimque conpressis; deinde in longitudinem inplicata lnamenta et molli pellicula cincta circumsutaque intus adigenda sunt; aut eodem modo compositum aliquid ex arido penicillo; aut grandis pinna cummi uel fabrili glutine inlita et molli pellicula circumdata, quae desidere cartilaginem non sinat.\n\t\t\t\t\t\t Sed si aduersa ea fracta est, aequaliter utraque naris inplenda est: si a latere, crassius esse debet ab ea parte, in quam nasus iacet, ab altera tenus id quod inseritur. Extrinsecus autem circumdanda habena est mollis,  \n\t\t\t\t\t\tmedia inlita mixtis inter se simil et turis fuligine; eaque ultra aures ducenda et fronti duobus capitibus adglutinanda est: id enim corpori quasi gluten inhaerescit et, cum induruit, nares commode continet.\n\t\t\t\t\t\t Sin quod intus inditum est laedit, sicut maxime fit, ubi interior cartilago perfracta est, excitatae nares eadem tantummodo habena continendae sunt; deinde post quattuordecim dies id ipsum demendum est. Resoluitur autem aqua calida, eaque tum is locus cotidie ouendus. in  fractum est, id quo digitis in suam sedem reponendum est; atque ubi aduersum id ictum est, utraque naris inplenda est; ubi a latere, ea, in quam os inpulsum est;\n\t\t\t\t\t\t inponendumque ceratum, et paulo uehementius deligandum est, quia callus eo loco non ad sanitatem tantummodo, sed etiam ad tumorem increscit. A tertio die fouendum id aqua calida est, tantoque magis, quanto propius esse sanitati debet. Quod si plura erunt fragmenta, nihilo minus extrinsecus singula in suas sedes digitis erunt conpellenda; inponendaque extrinsecus eadem habena, et super eam ceratum; neque ultra fascia adhibenda est. \n\t\t\t\t\t\t quod fragmentum undique resolutum cum ceteris non glutinabitur, intellegetur quidem ex umore, qui multus ex uulnere feretur, uolsella uero extrahetur; finitisque inflammationibus, inponetur aliquod medicamentum ex is, quae leniter reprimunt. Peius est, ubi aut ossi aut cartilagini fractae cutis quoque uulnus accessit. Id admodum raro fit. Si incidit, illa quidem nihilo minus eadem ratione in suas sedes excitanda sunt: cuti uero superinponendum emplastrum aliquod ex is, quae recentibus uulneribus accommodata sunt: sed insuper nullo uinculo ligandum est. In aure quoque interdum rumpitur cartilago. Quod si incidit, antequam pus oriatur, inponendum glutinans medicamentum est: saepe enim suppurationem prohibet  aurem confirmat. Illud et in  \n\t\t\t\t\t\thac et in naribus ignorari non oportet,  quidem cartilaginem ipsam glutinari, circa tamen carnem increscere solidarique eum locum. Itaque si cum cute cartilago rupta est, cutis utrimque suitur. Nunc autem de ea dico, quae cute integra frangitur.\n\t\t\t\t\t\t In ea uero si iam pus natum est, aperienda altera parte cutis et ipsa cartilago contra lunata plaga excidenda est; deinde utendum est medicamento leniter supprimente, quale Lycium est aqua dilutum, donec sanguis fluere desinat; tum inponendum linteolum cum emplastro sic, ut pingue omne utetur, et a parte posteriore lana mollis auri subicienda est, quae quod est inter hanc et caput compleat; tum ea leniter deliganda est, et a tertio die uapore, ut in naribus posui fouenda. Atque in his quoque generibus abstinentia primi temporis necessaria est, donec inflammatio finiatur. Ab his ad maxillam uenturus indicanda quaedam puto communiter ad omnia ossa pertinentia, ne saepius eadem dicenda sint. Omne igitur os modo rectum ut linum in longitudine finditur, modo frangitur transuorsum, interdum oblicum; atque id ipsum nonnumquam retusa habet capita, nonnumquam acuta. Quod genus pessimum est, quia neque facile committuntur, quae nulli retuso innituntur, et carnem uulnerant, interdum neruum quoque aut musculum: quin etiam aliquando plura fragmenta fiunt.\n\t\t\t\t\t\t Sed in aliis quidem ossibus ex toto saepe fragmentum a fragmento recedit: maxillae uero semper aliqua parte etiam uexata ossa inter se cohaerent. Igitur inprimis digitis duobus utrimque prementibus et ab ore et ab cute omnia ossa in suam sedem compellenda sunt; deinde, si transuersa maxilla fracta est (sub qu casu fere dens super proximum dentem excedit), ubi ea in suam sedem conlocata est, duo proximi dentes aut, si hi labant, ulteriores inter se seta deligandi sunt.\n\t\t\t\t\t\t  nam linteolum duplex madens uino et oleo superiniciendum cum eadem simil et  \n\t\t\t\t\t\teadem  fuligine est; deinde aut fascea aut mollis habena media in longitudinem incisa, ut utrimque mentum conplectatur et inde capita eius supra caput adducta ibi deligentur.\n\t\t\t\t\t\t Illud quoque ad omnia ossa pertinens dictum erit, famem primum esse necessariam; deinde a die tertio umidum cibum, lata inflammatione paulo pleniorem, eumque qui carnem alat: uinum per omne tempus esse alienum; deinde tertio die resolui debere, foueri per spongia uapore aquae calidae, eademque quae primo fuerunt superdari: idem die quinto fieri et donec inflammatio finiatur, quae uel nono die uel septumo fere soluitur.\n\t\t\t\t\t\t Ea sublata, rursus ossa esse tractanda, ut, si quid fractum loco suo non est, reponatur: neque id esse soluendum, nisi duae partes eius temporis, intra quod quaeque ossa conferunt, transi. Fere uero int quartum decimum et unum et uicensimum diem sanescunt maxilla, malae, iugulum, pectus, latum os scapularum, costae, spina, coxarum os, ta calx, manus, planta: inter uicensimum et tricensimum diem crura, bracchiaque: inter septimum et uicensimum et quadragensimum umeri et femina.\n\t\t\t\t\t\t Sed in maxilla illud quoque adiciendum est, quod umidus cibus diu adsumendus est. Atque etiam cum tempus processit, in lagano similibusque aliis perseuerandum est neque quicquam edendum  donec ex toto maxillam callus firmarit; itemque utique primis diebus habendum silentium. Iugulum uero si transuersum fractum est, numquam per se rursus recte coit et, nisi mouetur, sanari sine inctura potest: nonnumquam uero, maxime ubi motum  elabitur. Fereque id, quod a pectore est, * * * id, quod ab umero est, in \n\t\t\t\t\t\t\n\t\t\t\t\t\tposteriorem partem inclinatur. Cuius ea ratio est, quod per se non mouetur, sed cum umeri motu consentit * * * itaque eo subsistente sub i umer \n\t\t\t\t\t\tagitatur. Raro uero admodum in priorem partem iugulum inclinatur, adeo ut magni professores numquam se uidisse memoriae mandarint.\n\t\t\t\t\t\t Sed locuples tamen eius rei auctor Hippocrates est. Verum ut dissimilis uterque casus est, sic quaedam dissimilia requirit. Vbi ad scapulas iugulum tendit, simul dextra manu plana propellendus in posteriorem partem umerus  et illud in priore adtrahendum. Vbi ad pectus conuersum est, ipsum quidem retro dandum, umerus autem in priorem partem adducendus ac si is inferior est, non id, quod a pectore est, deprimendum est, quia immobile est,\n\t\t\t\t\t\t sed umerus ipse adtollendus  a s superior est, id, quod a pectore est, inplendum lana et umerus ad pectus deligandus est. Si acuta fragmenta sunt, incidi contra cutis debet: ex ossibus ea, quae carnem uulnerant, praecidenda, tum retussa ossa committenda sunt. Si quod ab aliqua parte eminet, opponendum ei triplex linteolum est in uino et oleo tinctum. Si plura fragmenta sunt, excipienda sunt e ex ferula facto caiculo eodemque intus incerato, ne fascea diducatur;\n\t\t\t\t\t\t quae iugulo composito circumdanda est saepius potius quam ualentius; quod ipsum quoque in omnibus  fractis perpetuum est. A dextro  iugulo, si id fractum est,  alam sinistram, a sinistro ad dextram rursusque  \n\t\t\t\t\t\tsub ala sua fasciari debet. Post haec si iugulum ad scapulas inclinatum est, brachium ad latus; si in partem priorem, ad ceruicem deligandu est  Cetera eadem facienda, quae supra conprehensa sunt. Sunt uero plura ossa fere inmobilia uel dura uel cartilaginosa, quae uel franguntur uel forantur uel conliduntur uel finduntur, ut malae, pectus, latum os scapularum, costae, spina, coarum os, tali, calx, manus, planta. Horum omnium eadem curatio est.\n\t\t\t\t\t\t Si supra uulnus est, id suis medicamentis nutriendum est; quo sanescente, rimas quoque ossis, aut si quod fmen  callus implet. Si cutis integra est et os laesum esse ex dolore colligimus, nihil aliud quam quiescendum, inponendumque ceratum est et leniter deligandum, donec sanitate ossis dolor finiatur. quaedam tamen de costa dicenda sunt; quia iuxta uiscera est, grauioribusque periculis is locus expositus est. Haec quoque igitur interdum sic finditur, ut ne summum quidem os sed interior pars eius, quae rara est, laedatur, interdum sic, ut eam tota \n\t\t\t\t\t\tis casu perruperit. Si tota fracta non est, nec sanguis expuitur nec febricula sequitur, nec quicquam suppurat, nisi admodum raro, nec dolor magnus est: tactu tamen is locus leniter indolescit.\n\t\t\t\t\t\t Sed abunde est eadem, quae supra scripta sunt, facere, et a media fascea incipere deligare, ne in alterutram partem haec cutem inclinet. Ab uno uero et uicensimo die, quo utique os esse debet glutinatum, id agendum cibis uberioribus est, ut corpus quam plenissimum fiat, quo melius os uestiat, quod illo loco tenerum adhuc iniuriae sub tenui cute expositum est.\n\t\t\t\t\t\t Per omne autem tempus curationis uitandus clamor, strictior quoque * , tumultus, ira, motus uehementior corporis, fumus, puluis, et quicquid uel tussim uel sternumentum mouet; ne spiritum quidem magnopere continere expedit. At si tota costa \n\t\t\t\t\t\t\n\t\t\t\t\t\tperfracta est, casus asperior est: nam et graues inflammationes et febris et suppuratio et saepe uitae periculum sequitur: et sanguis spuitur.\n\t\t\t\t\t\t Ergo, si uires patiuntur, ab eo bracchio, quod super eam costam est, sanguis mittendus est: si non patiuntur, aluus tamen sine ullo acri ducenda est, diutiusque inedia pugnandum. Panis uero ante septimum diem non adsumendus, sed una sorbitione uiuendum; inponendumque ei loco ceratum ex lino factum, cui cocta quoque resina adiecta sit; aut Polyarchi malagma, aut anni ex uino et rosa et oleo; superque inponenda lana sucida mollis et duae fasceae a mediis orsae minimeque adstrictae.\n\t\t\t\t\t\t Mult uero magis omnia uitanda, quae supra posui, adeo ut ne spiritus quidem saepius mouendus sit. Quod si tussis infestabit, potio sumenda erit uel ex trixsagine uel ex ruta uel ex [herba] \n\t\t\t\t\t\tstochade uel ex cumino et pipere. Grauioribus uero doloribus urguentibus cataplasma inponi quoque conueniet uel ex lolio uel ex hordeo, cui pinguis fici tertia pars sit adiecta; et id quidem interdiu superiacebit: noctu uero idem aut ceratum aut malagma aut panni, quia potest cataplasma decidere.\n\t\t\t\t\t\t Ergo cottidie quoque resoluetur, donec iam cerato aut malagmate possumus esse contenti. Et decem quidem diebus extenuabitur fame corpus, ab undecimo uero ali incipiet; ideoque etiam laxior quam primo fascea circumligabitur; fereque ea curatio ad quadragesimum diem perueniet. Qu si me erit suppurationis, plus malagma quam ceratum ad digerendum proficiet.\n\t\t\t\t\t\t Si suppuratio uicerit, neque per quae supra scripta sunt discuti potuerit, omnis mora uitanda erit, ne os infra uitietur: sed qua parte maxime tumebit, demittendum erit candens ferramentum, donec ad pus perueniat; idque effundendum. Si nusquam caput se ostendet, ubi maxime pus subit, sic intellegimus: creta Cimolia totum locum inlinemus et siccari patiemur: quo loco maxime umor in ea perseuerabit, ibi  \n\t\t\t\t\t\tus proximum erit eaque uri debebit.\n\t\t\t\t\t\t Si latius aliquid abscedet, duobus aut tribus locis erit perforandum. Demittendum erit linmentum aut aliquid ex penicillo, quod summum lino sit deuinctum, ut facile educatur. Reliqua eadem, quae in ceteris adustis, facienda sunt. Vbi purum erit ulcus, ali corpus debebit, ne tabes perniciosa futura id malum subsequatur. Nonnumquam etiam leuius ipso osse adfecto et inter initia neclecto, non us sed umor quidam muccis similis intus coit, mollescitque contra cutis; in qua simili ustione utendum est. In spina quoque est quod proprie notemus. Nam si id, quod ex uertebra excedit, aliquo modo fractum est, locus quidem concauus fit, unctiones autem in eo sentiuntur, quia necesse est ea fragmenta spinosa esse; quo fit, ut homo in interiorem partem subinde nitatur. Haec noscendae rei [causa] sunt: medicamentis uero isdem opus est, quae rima parte huius capitis exposita sunt. Similes rursus ex magna parte casus curationesque sunt umer et femoris: communia etiam quaedam umeris, bracchiis, feminibus, cruribus, digitis: siquidem e minime periculose media franguntur. Quo propior fractura capiti uel superiori uel inferiori est, eo peior est: nam et maiores dolores adfert et difficilius curatur. Ea maxime tolerabilis est simplex transuersa; peior, ubi multa fragmenta atque ubi obliqua; pessimum, ubi eadem acuta sunt.\n\t\t\t\t\t\t Nonnumquam autem fracta in his ossa in suis sedibus remanent; multo saepius excidunt aliudque super aliud effertur; idque ante omnia considerari debet et sunt notae certae. Si suis sedibus sunt, mota resnan, punctionisque sensum repraesentant; tactu inaequalia sunt. Si uero non aduersa sed obliqua iunguntur, quod fit ubi loco suo non sunt, membrum id altero  breuius \n\t\t\t\t\t\t musculi eius tument.Ergo si hoc depresum est, protinus id membrum oportet extendere: nam nerui musculique intenti per ossa contrahuntur neque in suum locum ueniunt, nisi illos per uim aliquis intendit. Rursus, si primis diebus id omissum est, inflammatio oritur; sub qua et difficile et periculose uis neruis adhibetur: nam distentio neruorum uel cancer sequitur, uel cert, ut mitissime aatur, pus. Itaque si antea reposita ossa non  \n\t\t\t\t\t\tsunt, postea reponenda sunt.\n\t\t\t\t\t\t Intendere autem digitum uel aliud quoque membrum, si adhuc tenerum est, etiam unus homo potest, cum alteram partem dextr, alteram sinistr prendit: ualentius membr \n\t\t\t\t\t\tduobus eget, qui in diuersa contendant. Si firmiores nerui sunt, ut in uiris robustis maximeque eorum feminibus et cruribus euenit, habenis quoque uel linteis fasceis utrimque capita articulorum deliganda, et per plures in diuersa ducenda sunt.\n\t\t\t\t\t\t Vbi paulo longius quam naturaliter esse debet membrum uis fecit, tum demum ossa manibus in suam sedem compellenda sunt, indiciumque ossi repositi est dolor sublatus et membrum alteri [parti] aequatum. * inuoluendum duplicibus triplici panni et in uino et oleo tinctis, quos linteos esse commodius est. Fere uero is sex opus est. Prima breuissima adhibenda, quae circa fractura ter uoluta, sursum uersum feratur et quasi in coclea serpat; satisque est eam ter hoc quoque modo circuire.\n\t\t\t\t\t\t Altera dimidio longio, eaque,  qua parte os eminet, ab ea; si totum aequale est, undelibet super fracturam debet incipere priori aduersa deorsumque tendere, atque iterum de fractura reuera in superiore parte ultra priorem fasciam desinere. Super has iniciendum latiore linteo ceratum est, quod eas contineat; ac si qua parte os eminet, triplex ea pannus obiciendus eodem uino et oleo madens.\n\t\t\t\t\t\t Haec tertia fascia comprehendenda sunt, quartaque sic, ut semper insequens priori aduersa sit, et tertia tantum inferiore parte, tres in superiore fiant. qu satius est saepius circuire quam adstringi: siquidem  \n\t\t\t\t\t\tid, quod adstrictum est, alienatur et cancro oportunum est: articulum autem quam minime uincire opus est, sed si iuxta hunc os fractum est, necesse est.\n\t\t\t\t\t\t Deligatum uero membrum in diem tertium continendum est; eaque uinctura talis esse debet, ut primo die nihil offenderit, non tamen laxa uisa sit, secundo laxior, tertio iam paene resoluta. Ergo tum rursum id membrum deligandum, adiciendaque prioribus quinta fascia est; iterumque quinto die resoluendum est, et sex fasceis inuoluendum sic, ut tertia et quinta infra, ceterae supra finiantur. Quotienscumque autem soluitur membrum, calida aqua fouendum.\n\t\t\t\t\t\t Sed si iuxta articulum fractura est, die instillandum uinum est, exigua parte olei adiecta, eademque omnia facienda, donec adeo inflammatio soluatur uel uius quoque quam ex consuetudine id membrum fiat. Quod si septimus dies non dedit, certe nonus exhibet; tum facillime ossa tractantur. Rursus ergo si parum commissa sunt, committi debent: si qua fragmenta eminent, in suas sedes reponenda sunt;\n\t\t\t\t\t\t deinde eodem modo membrum deligandum, ferulaeque super adcommodandae sunt, quae fiae circumpositaeque ossa in sua sede contineant; et in quam partem fractura inclinat, ab ea latior ualentiorque ferula inponenda est. Easque omnes ctra articulum esse oportet resimas, ne hunc laedant, nec ultra astringi quam ut ossa contineant; et cum spatio laxentur, tertio quoque  paulum habenis suis coartari;\n\t\t\t\t\t\t ac si nulla prurigo, nullus dolor est, sic manere, donec duae partes eius temporis, qu quoque os conferuet, compleantur: postea leuius aqua calida fouere, quia primo digeri materiam opus est, tum euocari. Ergo cerato quoque liquido id eniter est unguendum, perfricandaque summa cutis est; laxiusque id deligandum est. Tertio quoque die soluendum sic, ut remota calida aqua cetera eadem fiant: tantummodo singulae fasciae, quotiens resolutae fuerint, subtrahantur. Haec communia sunt, illa propria: siquidem umerus fractus non sic ut membrum aliud intenditur, sed homo conlocatur alto sedili, medicus autem humiliore aduersus. Vna fascia bracchium amplexa e ceruice ipsius, qui laesus est, id sustineat; altera ab altera parte super caput data ibi accipit nodum; tertia uincto imo umero deorsum demittitur, ibi quoque capitibus eius inter se uinctis.\n\t\t\t\t\t\t Deinde ab occipitio ipsius minister sub ea fascea, quam secundo loco posui, orrecto, si dexter umerus ducendus est dextro, si sinister  brachio demissum inter femina eius, qui curatur, baculum tenet: medicus super eam fasceam, de qua tertio loco dixi, plantam inicit dextra si sinister, sinistram si dexter umerus uratur; simulque alteram fasciam minister attollit, alteram premit medicus; quo fit ut leniter umerus extendatur.\n\t\t\t\t\t\t Fasceis uero, si medium aut imum os fractum est, breuioribus opus est; si summum, longioribus, ut ab eo sub altera quoque ala per pectus et scapulas porrigantur. Quae * * * \n\t\t\t\t\t\tProtinus uero bracchium, cum deligatur, sic inclinandum est idque efficit, cu ante fascias quoque sic figurandum sit, ne postea suspensm aliter  cum deligabatur, umerum inclinet. Bracchioque suspenso ipse quoque umerus ad latus leniter deligandus est; per quae fit, ut minime moueatur ideoque ossa sic se habent, ut aliquis composuit.\n\t\t\t\t\t\t Cum ad ferulas uentum est, extrinsecus esse earum longissimae debent, a lacerto breuiore, sub ala breuissimae. Saepiusque eae resoluendae sunt, ubi in uicinia cubiti umerus fractus est, ne ibi nerui rigescant et inutile bracchium efficiant. Quotiens solutae sunt, fractura manu continenda, cubitus aqua calida fouendus est  molli cerato  \n\t\t\t\t\t\tperfricandus; ferulaeque uel omnino non inponendae contra eminentia cubiti, uel aliquanto breuiores sunt. Ac si bracchium fractum est, in primis considerandum est, alterum os an utrumque comminutum sit; non quo alia in eiusmodi casu curatio admouenda , sed primum, ut ualentius extendatur, si utrumque os fractum est, quia necesse est minus neruos contrahi altero osse integro eosque intendente; deinde, ut curiosius omnia in continendis ossibus fiat, si neutrum alteri auxilio est:\n\t\t\t\t\t\t nam ubi alterum integrum est, plus opis in eo quam in fasciis ferulisque est. Deligari autem bracchium debet paulum pollice ad pectus inclinato, siquidem is maxime bracchii naturalis habitus: [sit] idque inuolutum mitella commodissime excipitur, quae latitudine ipsi bracchio, perangustis capitibus collo inicitur. Atque ita commode bracchium ex ceruice suspensum est, idque paulum supra cubiti alterius regionem pendere oportet. Quod si ex summo cubito id factum sit, glutinare id uinciendo alienum est: fit enim bracchium inmobile. Ac si nihil aliud quam dolori occursum est, idem qui fuit eius sus est. In cure aeque ad rem pertinet alterum saltem os integrum manere. Commune uero ei femorique est quod, ubi deligatum est, in canalem coniciendum est. Is canalis et inferiore parte fmina  \n\t\t\t\t\t\thabere debet, per quae, si quis umor excesserit, descendat; et a planta moram, quae simul et sustineat eam et delabi non patiatur; et a lateribus caua, per quae loris datis morae quaedam crus femurque, ut collocatum est, detineat.\n\t\t\t\t\t\t Esse etiam is debet a planta, si crus fractum est; circa poplitem, si femur, usque ad coxam; si iuxta superius caput femoris, sic, ut ipsa quoque e coxa it. Neque tamen ignorari oportet, si femur fractum est, fieri breuius, quia numquam in antium statum reuertitur, summisque digitis postea cruris eius insisti: sed multo tamen fior debilitas est, ubi fortunae neglegentia quoque accessit. Digitum satis est ad unum surculum post inflammationem deligari. His proprie ad singula membra pertinentibus, rursus illa communia sunt: primis diebus fames; deinde tum, cum iam increscere callum oportet, liberalius alimentum; longa a uino abstinentia; fomentum aquae calidae, dum inflammatio est, liberae;  ea desit, modicum; tum etiam longior ulterioribus e liquido cerato membris et mollis tamen unctio. Neque protinus exercendum id membrum, sed * ad antiquos usus reducendum est. Grauius aliquanto est, cum ossis fracturae carnis quoque uulnus accessit, maxumeque si id musculi femoris aut ri senserunt: nam et inflammationes multo grauiores et promptiores cancrs habent. Ac femur quidem, si ossa inter se cesserunt, fere praecidi necesse est. Vmerus uero quoque in periculum uenit, s facilius conseruatur. Quibus periculis etiam magis id expositum, quod iuxta ipsos articulos ictum est.\n\t\t\t\t\t\t Curiosius igitur agendum est, et musculus quidem, per mediam plagam transuersus praecidendus; sanguis uero, si parum fluxit, mittendus; corpus inedia extenuandum. Ac reliqua quidem membra lentius intendenda, et lenius in is ossa in suam sedem reponenda sunt:  his uero neque intendi neruos neque ossa tractari satis expedit; ipsique homini permittendum est, ut sic ea collocata habeat, quemadmodum minime laedunt.\n\t\t\t\t\t\t Omnibus autem his uulneribus inponendum primo linamentum est uino madens, cui rosae paulum admodum adiectum sit, cetera eadem. Deligandaque fasis sunt aliquanto quam uulnus latioribus, laxius scilicet quam si ea plaga non esset: quanto facilius et alienari et occupari cancro uulnus potest * * * numero potius fasciarum id agendum est, ut laxae quoque  \n\t\t\t\t\t\taeque contineant.\n\t\t\t\t\t\t Quod in femore umeroque sic fiet, si ossa forte recte concurrerint: sin aliter se habebunt, eatenus circumdari fascia debebit, ut inpositum medicamentum contineat. Cetera eadem, quae supra scripsi, facienda sunt, praeterquam quod neque ferulis neque canalibus, inter quae uulnus sanescere non potest, sed pluribus tantummodo et latioribus fasceis opus est:\n\t\t\t\t\t\t ingerendumque subinde in eas est calidum oleum et uinum, magisque in * * * primo fame utendu; * et alien; uulnus calida aqua fouendum, frigusque omni ratione uitandum; et transeundum ad medicamenta, quae puri mouend sunt; maiorque uulneri quam ossi cura agenda: ergo cottidie soluendum nutriendumque est. Inter quae si qu paruulum fragmentum ossis eminet, id si retusum est, in suam sedem dandum; si acutum, ante acumen eius,  longius est, praecidendum; si breuius, limandum et utrumque scalpro landum; tum ipsum recondendum est.\n\t\t\t\t\t\t Ac si id manus facere non potest, uulsella, quali fabri utuntur, inicienda est recte se habeni capiti ab ea parte, qua sima est, ut ea parte, qua iba est, eminens os in suam sedem compellat. Si id maius est membranulisque cing, sinere oportet ea sub medicamentis resolui, idque os, ubi iam nudatum est, abscidere; quod maturius scilicet faciendum est. Potestque ea ratione et os coire et uulnus sanescere, illud suo tempore, hoc prout se habet. Nonnumquam etiam in magno uulnere euenit, ut fragmenta quaedam uelut emoriantur neque cum ceteris coeant; quod hic quoque ex modo fluentis umor colligitur. Quo magis necessarium est saepius ulcus resoluere atque nutrire. Sequitur uero, ut id os per se post aliquot dies excidat.\n\t\t\t\t\t\t Cum am misera antea condicio uulneris sit, tamen id interdum manus * * * diutiusque facies. Saepe enim \n\t\t\t\t\t\t\n\t\t\t\t\t\tintegra cutis osse abrumpitur, protinusque prurigo et dolor oritur. Quae soluere, si accidit, maturius oportet, et fouere aqua per aestatem frigida, per hiemem egelida; deinde ceratum myrteum inpondum. At interdum fractur quibusdam uelut aculeis carnem uexat: qu \n\t\t\t\t\t\t[a] prurigin et pctionibus cognit, aperire id medicus esque aculeos praecidere necesse habet. Reliqua uero curatio in utroque hoc casu eade est, quae ubi ictus protinus * intulit. Puro iam ulcere cibis hic quoque utendum est carnem producentibus. Si breui adhuc membrum est et ossa loco suo non sunt, e \n\t\t\t\t\t\tpaxillus tenuis quam leuissimi generis inter ea demitti debet sic, ut capite paululum supra ulcus emineat; sque cottidie plenior adigendus est, donec par id membrum alteri fiat; tum paxillus remouendus; uulnus sanandum est; cicatrix inducta fouenda frigida aqua est, in qua myrtus, hedera, aliaeue similes uerbenae  sint; inlinendumque medicamentum est quod siccet; et magis etiam hic qucundum, donec id membrum confirmetur. Si quando uero ossa non conferuuerunt, qu saepe solut, saepe motu, in apert deinde curatio est: possunt enim coire * * Si uetustas occupauit, membrum extendendum est, ut aliquid laedatur: ossa inter se manu diuidenda, ut concurrendo exasperentur, ut, si quid pingue est, eradatur totumque id quasi recens fiat, magna tamen cura habita,  nerui musculiue laedntur.\n\t\t\t\t\t\t Tum uino fouendum est, in quo malicorium detum sit; iponendumque id ipsum [corium] oui albo mixtum: tertio die resoluendum fouendumque aqua, in qua uerbenae,  \n\t\t\t\t\t\tquibus supra dixi, decoctae sint: quinto die idem faciendum, ferulaeque circumdandae. Cetera et ante et post eadem facienda, quae supra scripsi. Solent tamen interdum transuersa inter se ossa conferuere, eoque et breuius membrum et indecorum fit; et si capita acutiora sunt, \n\t\t\t\t\t\t\n\t\t\t\t\t\tadsiduae unctiones sentiuntur. Ob quam causam frangi rursus ossa et derigi debent. Id hoc modo fit. Calida aqua multa membrum id fouetur, et ex cerato liquido perfricatur intenditurque. Et inter haec medicus pertractans ossa, ut adhuc tenero callo, manibus ea dducit, compellique id, quod eminet,  suam sedem; et, s parum ualuit, ab ea parte, in qua os se inclinat, e inuolutam lana regulam obicit; atque ita deligando adsuescere iterum uetustae sedi cogit. Nonnumquam autem recte quidem ossa coerunt, superincreuit uero nimius callus, ideque locus  intumuit.\n\t\t\t\t\t\t Quod ubi incidit, diu leuiterque id membrum perfricandum est ex oleo et sale et nitro, multumque aqua calida salsa fouendum; et inponendum malagma quod digerat, adstrictiusque alligandum; holeribusque et praeterea uomitu utendum, per quae cum carne callus quoque extenuatur. Confertque aliquid e sinapi quod cum ficu in alterum par membrum inpositum * donec id paulum erodat eoque euocet materiam. Vbi his tumor extenuatus est, rursus ad ordinem uitae reuertendum est. Ac de fractis quidem ossibus hactenus dictum sit. MOVENTVR autem ea sedibus suis duobus modis: nam modo quae iuncta sunt inter se hiscunt, ut cum latum scapularum os ab umero recedit, et in brachio radius a cubito, et in crure tibia a sura; interdum [a saltu] calcis os a talo, quod raro tamen fit: modo articuli suis sedibus excidunt. Ante de prioribus dicam. Quorum  cau est, depressusque digitus sinum inuenit; deinde grauis inflammatio oritur, atque in talis praecipu: siquidem febres quoque et cancros et neruorum uel distentiones uel rigores, qui caput scapulis adnectunt, mouere consueuit. Quorum uitandorum causa facienda ea sunt, quae in  \n\t\t\t\t\t\tossibus ibus laesis [aliquid ubi incidit, protinus is locus] proposita sunt, ut dolor tumorque per ea tollantur. Nam diducta ossa numquam  inter se iunguntur, et ut aliquid decoris eo loco, sic nihil usus amittitur. Maxilla uero et uertebra omnesque articuli, cum ualidis neruis conprendantur, excidunt  ui expulsi, aut aliquo casu neruis uel ruptis  infirmtis, faciliusque in pueris et adulescentulis quam in robustioribus. Hique elabuntur in priorem * * * in exteriorem partem, quidam omnibus modis, quidam certi. Sunt quaedam communia omnium signa, quaedam propria sunt : siquidem semper ea parte est tumor, in qua os prorumpit; ea sinus,  qua recessit.\n\t\t\t\t\t\t Et haec quidem in omnibus deprenduntur, alia uero in singulis; quae, simul atque de quoque dicam, proponenda erunt. Sed ut excidere omnes articuli [non] possunt, sic non omnes reponuntur. Caput enim numquam * * compellitur, neque in spina uertebra, neque ea maxilla, quae, utraque parte prolapsa, antequam reponertur, inflammationem mouit. Rursus  qui neruorum uitio prolapsi sunt, conpulsi quoque in suas sedes iterum excidunt. A quibus in pueritia exciderunt neque repositi sunt, minus quam ceteri crescunt.\n\t\t\t\t\t\t Omniumque, quae loco suo non sunt, caro ecres magique in proximo membro quam ulteriore, ut puta, si umerus loco suo non est, maior in eo ipso fit quam in brachio, maior in hoc quam in manu acies.\n\t\t\t\t\t\t Tum pro sedibus et pro casibus, qui inciderunt, aut maior  \n\t\t\t\t\t\taut minor usus  membri relinquitur; quoque in e plus usus superest, eo minus id extenuatur. Quicquid autem loco suo motum est, ante inflammationem reponendum est:  illa occupauit, dum conquiescat, n lacessendum: ubi finitast, temptandum in is membris, quae id patiuntur. Multum autem eo confert et corporis et neruorum habitus.\n\t\t\t\t\t\t Nam si corpus tenue, si umidum est, si nerui infirmi, expeditius os reponitur: sed ut primo facilius excidit, t postea minus fideliter continetur. Quae contraria his sunt, melius continent: sed id, quod expulsum est, difficulter admittunt.Oportet autem ipsam inflammationem leuare super sucida lana ex aceto inposita: a cibo, si ualentioris articuli casus est, triduo, interdum etiam quinque diebus abstinere; bibere aquam calidam, dum sitim finiat; curiossiusque haec facere is ossibus motis, quae ualidis plenisque musculis continentur: si uero etiam febris accessit, multo magis;\n\t\t\t\t\t\t deinde ex die quinto  aqua calida; remotaque ana ceratum inponere ex cyprino factum, nitro quoque adiecto, donec omnis inflammatio finiatur. Tunc [in]frictionem ei membro adhibere; cibis uti bonis; uti uino modice; iamque ad usus quoque suos id membrum promouere, quia motus ut in dolore pestifer, sic alias saluberrimus corpor est. Haec communia sunt, nunc de singulis dicam. Maxilla in priorem partem propellitur, sed modo altera parte, modo utraque. Si alter, in contrariam partem ipsa  \n\t\t\t\t\t\tmentum inclinatur; dentes paribus non respondent, sed sub is, qui secant, canini sunt. A si utraque, totum mentum in exteriorem partem promouetur; inferioresque dentes longius quam superiores excedunt; intentique super musculi apparent.\n\t\t\t\t\t\t Primo quoque tempore autem homo in sedili conlocandus est sic, ut minister a posteriore parte caput eius contineat, uel sic, ut iuxta parietem is sedeat, subiecto inter parietem et caput eius scorteo puluino  eoque caput e per ministrum urgeatur, quo sit immobilis. Tum medici digiti pollices linteolis uel fasceis, ne delabantur, inuoluti in os eius coiciendi, ceteri extrinsecus admouendi sunt.\n\t\t\t\t\t\t Vbi uehementer maxilla adprehensa est, a parte procidit, concutiendum mentum  ad guttur adducendum est. Tum simul et caput adprehendendum, et excitato mento maxilla in suam sedem conpellenda, et os eius conprimendum est sic, ut omnia paene uno mento fiant.\n\t\t\t\t\t\t Si utraque parte prolapsa est, eadem omnia eadem facienda, sed aequaliter retro maxilla agenda est. Reposito osse, si cum dolore oculorum et ceruics ist casus incidit, ex brachio sanguis mittendus est. Cum omnibus uero, quo ossa mota sunt, primo liquidior cibus conueniat, tum his praecipue, adeo ut sermo quoque frequenti motu oris per neruos laedat. Caput duobus processibus in duos sinus summae uertebrae demissis super ceruicem contineri in prima parte proposui.  \n\t\t\t\t\t\tHi processus interdum in posteriorem partem excidunt; quo fit, ut,  nerui s sub occipitio, extendantur, mentum pectori adglutinetur, neque bibere is, neque lo possit, interdum sine uoluntate semen emittat; quibus celerrime mors superuenit. Ponendum autem hoc esse credi non  curatio eius rei ulla sit, sed ut res indiciis cognoscetur et non putarent sibi medicum defuisse,  sic aliquem perdidisset. Idem casus manet os, quorum in spina uertebrae excident: id enim non potest fieri, nisi et medulla, quae per medium, et duabus membranulis, quae per duos a lateribus processus feruntur, et neruis, qui continet, ruptis. Excidunt autem et in posteriorem partem et in priorem et supra saeptum transuersum et infra.\n\t\t\t\t\t\t In utram[que] partem exciderit, a posteriore parte uel tumor uel sinus donec. Si super saeptum id incidit, manus resoluuntur, uomitus aut neruorum distentio insequitur, spiritus difficulter mouetur, dolor urguet et aures obtusae sunt. Si sub saeo, femina resoluuntur, urina subprimitur, interdum etiam sine uoluntate prorumpit. Ex eiusmodi casibus, ut tardius qua ex capitis, sic tamen intra triduum homo moritur.\n\t\t\t\t\t\t Nam quod Hippocrates dixit, uertebra in exteriorem partem prolapsa pronum hominem collocandum esse et extendendum, tum calce aliquem super ipsum  debere consistere,   intus inpellere, in is accipiendum, quae paulum excesserunt, non is, quae toto loco mota sunt. Nonnumquam enim neruorum inbecillitas efficit, ut, quamuis  \n\t\t\t\t\t\tnon exciderit uertebra, tantum paruum tamen aut * * * in priorem partem promineat. Id non iugulat: sed ab interiore parte ne contingit quidem posse: ab exteriore si propulsum est, plerumque iterum redit, nisi, quod admodum rarum est, uis neruis restituta est. Vmerus autem modo in alam excidit, modo in partem priorem. Si in alam delapsus et, cubitus recedit  latere; rursum iuxta eiusdem partis aurem cum umero porrigi non potest, longius altero id brachium est.  in priorem partem, summm quidem brachium extenditur, minus tamen quam naturaliter; difficiliusque in priorem partem quam in posteriorem cubitus porrigitur. Igitur si in alam umerus excidit, et uel puerile adhuc est corpus uel molle, certe inbecillius neruis intentum est, satis est conlocare id in sedili; et ex duobus ministris alteri imperare, ut caput lati scapularum oss leniter redducat, alteri ut brachium extendat: ipsum posteriore parte residentem renum sub ala eius coire; simulque et ill os * et altera manu brachium eius ad latus impellere.\n\t\t\t\t\t\t At si uastius corpus neruiue robustiores sunt, necessaria est spatula lignea, et quae crassitudinem duorum digitorum habet, longitudin ab ala usque ad digitos peruenit; in qua summa capitulum est rotundum, leniter cauum, ut recipere particulam aliquam ex capite umeri possit. In ea bina foramina tribus locis sunt inter se spatio distantibus, in quae lora mollia coiciuntur.\n\t\t\t\t\t\t Eaque spata fascia inuoluta, quo minus  \n\t\t\t\t\t\ttactu laedat, ad alam brachio derigitur sic, ut caput eius summae alae subiciatur; deinde loris suis ad brachium deligatur, uno loco paulum  supra cubitum, tertio citra manu cu rei protinus interualla  quoque foraminum aptata sunt.\n\t\t\t\t\t\t Sic brachium deligatum super scalae gallinariae gradum traicitur, ita altae, ut consistere homo ipse non possit; simulque in alteram partem corpus demittitur, in alteram brachium intenditur; eoque fit, ut capite ligni caput umeri inpulsum in suam sedem modo cum sono, modo sine hoc compellatur. Multas alias esse rationes scire facile est uno Hippocrate lecto, sed non alia magis usu conprobata est. At si in partem priorem umerus excidit, supinus homo collocandus est; fasciaque aut habena media ala circumdanda est, capitaque eius post caput hominis ministro tradenda, brachium alteri; praecipiendumque, ut ile habenam, hic brachium extendat. Deinde medicus caput quidem hominis sinistr debet repellere; dextra uero cubitum cum umero attollere et os in suam sedem compellere; faciliusque id in hoc casu quam in priore reuertitur. Reposito umero lana alae subicienda est; si interiore parte os fuit, ut ei opponatur; si in priore, ut tamen commodius deligetur. Tum fascia primum sub ala obuoluta caput eius debet conprehendere; deinde per ectus ad alteram alam, ab eaque ad scapulas, russusque ad eiusdem umeri caput tendere; saepiusque eadem ratione circumagi, donec bene id teneat. Vinctus hac ratione umerus  continetur, si adductus ad latus si quoque fascia deligatur. In cubito autem tria core ossa umeri  radii et cubiti ipsius, ex is, quae prima parte huius uoluminis posita sunt, intellegi potuit. S cubitus, qui adnexus umero est, ab hoc excidit,  \n\t\t\t\t\t\tradius, qui adiunctus est, interdum trahitur, interdum subsistit. In omnes uero quattuor partes excidere cubitus potest: sed si in priorem prolapsus est, extentum brachium est neque recuratur; si in posteriorem, brachium curuum est neque extenditur, breuiusque altero est; interdum febrem uomitum bilis mouet;\n\t\t\t\t\t\t si in exteriorem ue, brachium porrectum est,  paulum in ea parte \n\t\t\t\t\t\ta qua os recessit, recuruatum.Quicquid incidit, reponendi ratio una est; neque in cubito tantum sed in omnibus quoque membris longis,  per articulum * longa testa tur: utrumque membrum in diuersas partes extendere, donec spatium inter ossa liberum sit; tum id os,  excidit, ab ea parte, in quam prolapsum est, in contrariam impellere.\n\t\t\t\t\t\t Extendendi tamen alia atque alia genera sunt, prout aut nerui ualent, aut ossa  Ac modo manibus solis utendum est, modo quaedam alia adhibenda. Ergo si in priorem partem cubitus prolapsus est, extendi per duos manibus, interdum etiam habenis adiectis, satis est; deinde rotundum aliquid a lacerti parte ponendum est, et super  cubitus ad umerum inpellendus est.\n\t\t\t\t\t\t At in aliis casibus commodissimum est eadem ratione brachium extendere, quae fracto cubito supra posita , et tum ossa reponere. Reliqua eadem curatio est, quae in omnibus: celerius tantum  saepius id resoluendum est, multa magis aqua calida fouendum, diutius ex oleo et nitro ac sale perfricandum. In cubito enim celerius quam in ullo alio articulo, siue  \n\t\t\t\t\t\tintus reuertit, callus circumdatur; isque si per quietem increuit, flexus illius postea prohibet. Manus quoque in omnes quattuor partes prolabitur. Si in posteriorem partem excidit, porrigi digiti non possunt; si in priorem, non inclinantur; si in alterutrum latus, manus in contrarium [id est aut ad pollicem aut ad minimum digitum] conuertitur. Reponi non difficillime potest. Super durum locum et renitentem ex altera parte intendi manus, altera brachium debet sic, ut prona sit, si in posteriorem partem os excidit;\n\t\t\t\t\t\t supina, si in priorem;  exterioremue, in latus. Vbi  nerui diducti sunt, s, qu \n\t\t\t\t\t\tin alterutrum latus procidit, manibus in contrarium repellendum est. At is, quae in priorem ue partem lapsa sunt, super inponendum durum aliquid, idque supra prominens os manu urguendum est, per quod uis adiecta facilius  in suam sedem compellit. In palma quque ossa interdum suis sedibus prouentur, modo in priorem partem, modo in posteriorem: in latus enim moueri paribus ossibus oppositis non possunt. Signum id solum est omniumque commune: tumo ea parte, in quam os uenit; ab ea sinu, a qua recessit. Sed sine intentione digito tantummodo bene pressum os in suam sedem reuertitur. At in digitis totidem fere casus eademque signa sunt, quae in manibus. Sed in his extendendis no aeque ui opus est, quo et articuli breuiores et nerui minus ualidi sint. Super mensam tummodo intendi debent, qui uel in priorem \n\t\t\t\t\t\t\n\t\t\t\t\t\t\n\t\t\t\t\t\t\n\t\t\t\t\t\tpartem exciderunt; tum i palma conpelli: at id, quod in latus elapsum est, digitis restitui. Cum de his dixerim, de is quoque, quae in cruribus sunt, uideri possum dixisse: siquidem etiam in hoc casu quaedam similitudo est femori et umero, tibiae et cubito, pedi et manui. Quaedam tamen separatim quoque de his dicenda sunt. Femur in omnes quattuor partes promouetur, saepissime in interiorem, deinde in exteriorem, raro admodum in priorem aut posteriorem. Si  interiorem partem prolapsum est, crus longius altero et uaum est: extra enim pes ultimus spectat; si in teriorem, breuius uarumque fit, et  intus inclinatur; calx ingressu terram non contingi sed planta i; melius id crus superiusque corpus quam in priore casu fert, minusque baculo eget.\n\t\t\t\t\t\t Si in priorem, crus extensum est, inliarique non potest; alteri cruri ad calcem par est: sed ima planta minus in priorem partem inclinatur; dolorque in hoc casu praecipuus est, et maxime urina supprimitur. Vbi cum dolore \n\t\t\t\t\t\t\n\t\t\t\t\t\tinflammatio quieuit, commode ingrediuntur, totusque eorum pes edt. Si in posteriorem, extendi non potest crus, breuiusque ; ubi constitit, calx  quoque terram non contingit.\n\t\t\t\t\t\t Magnum autem femori periculum est, ne  difficulter reponatur, uel repositum rursu \n\t\t\t\t\t\texcidat. Quidam iterum semper excidere contendunt: sed Hippocrates et Diocles et Phlotimus et Nileus et Heraclides Tarentinus, clari admodum auctores, ex toto se restituisse memoriae prodiderunt: neque tot genera machinamentorum quoque ad extendendum in hoc casu femur Hippocrates, Andreas, Nileus, Nymphodorus, Protarchus, Heraclides, quidam quoque faber repperissent, si id frustra esset. Sed ut haec falsa opinio est, sic illud uerum est:\n\t\t\t\t\t\t cum ibi ualentissimi nerui musculique sint, si suum robur habent, uix admittere; si non habent, postea non continer. Temptandum igitur est: et si tenerum membrum est, satis est haben alter ab inguine, alter a genu intendi;  ualidius, melius adducent, qui easdem  ad acula ualida deligarint; cumque eorum fustium imas partes oppositae morae obiecerint, superiores ad se utraque manu traxerint.\n\t\t\t\t\t\t Etiamnum ualentius intenditur membrum super scamnum, cui ab utraque parte axes sunt, ad quos habenae illae deligantur; qui, ut in torcularibus conuersi, rumpere quoque, si quis perseuerauerit, non solum extendere neruos et musculos possunt. Collocandus autem homo super id \n\t\t\t\t\t\t\n\t\t\t\t\t\tscamnum est aut pronus aut supinus aut in latus sic, ut semper ea pars superior sit, in quam os prolapsum est, et  inferior, a qua recessit.\n\t\t\t\t\t\t Neruis extensis, si in priorem partem os uenit, rotundum aliquid super inguen ponendum, subitoque super id genu adducendum est eodem modo eademque de causa, qua idem in brachio fit: protinusque, si conplicari femur potest, intus est.\n\t\t\t\t\t\t In ceteris uero casibus, ubi ossa  paulum inter se recesserunt, medicus debet id, quod eminet, retro cogere; minister contra inde coxam propellere. posito osse, nihil aliud [noui] curatio requirit, quam ut diutius is in lecto detineatur, ne, si motum adhuc neruis laxioribus femur fuit, rursus erumpat. Genu uero et in exteriorem  et in posteriorem partem excidere notissimum est. In priorem non prolabi plerique scripserunt; potestque  uero proximum esse, cum inde opposita patella ipsa quoque caput tibiae contineat. Mgs tamen eum, cui in priorem partem excidi, a se curatum esse memoriae prodidit.\n\t\t\t\t\t\t In his casibus intendi nerui rationibus isdem, quas in femore rettuli, possunt. Et id quidem, quod in posteriorem partem excidit, eodem modo, rotundo aliquo super poplitem inposito adductoque eo crure, reconditur. Cetera uero manibus simul, dum ossa in diuersas partes * * * conpellentur. Talus in omnes partes prolabitur. Vbi in interiorem partem excidit, ma pars pedis in exteriorem partem conuertitur; ubi huic contrarius casus, contrarium etiam signum extat. Si in priorem partem erumpit, a posteriore latus neruos durus et insanus est: mnque his opus est: si in posteriorem, x paene conditur, plaa maior fit.\n\t\t\t\t\t\t Reponitur autem is quoque per manus, prius in diuersa pede  \n\t\t\t\t\t\tet crure dductis. Et in hoc quoque casu diutius in lectulo perseuerandum est, ne is talus, qui totum corpus sustinet, parum confirmatis neruis ferendo oneri, cedat rursusque prorumpat. Calciamentis quoque humilioribus primo tempore utendum, ne uinctura talum ipsum laedat. Plantae ossa isdem modis quibus in manu prodeunt, isdemque conduntur. Fascia tantummodo calcem quoque debet comprehendere, ne, cum mediam plantam imumque eius uinciri necesse est, liber al in medio relictus materiam pleniorem recipiat ideoque suppuret. In digitis nihil ultra fieri debet quam quod in is,  \n\t\t\t\t\t\tsunt in manu, positum est. Potest tamen conditus articulus medius aut summus canaliculo aliquo contineri. Haec facienda sunt in is casibus, ubi sine uulnere ossa exciderunt. * * * Hic quoque et ingens periculum est, et eo grauius, quo maius membrum est, quoue ualidioribus neruis aut musculis continetur.\n\t\t\t\t\t\t Ideoque  umeris femoribusque metus mortis est: ac, si reposita es ossa sunt, spes nulla est;  non reposita, tamen nonnullum periculum est; eoque maior in utroque timor est, quo propius uulnus articulo est. Hippocrates nihil tto reponi posse praeter digitos et plantas et manuus dixit, atque in his quoque diligenter esse agendum, ne praecipitarent.\n\t\t\t\t\t\t Quidam brachia quoque et crura reposuerunt; et ne cancri distentionesque neruorum orirentur, sub quibus  eiusmodi casu fre mors matura et, sanguinem ex brachio miserunt. Verum ne digitus quidem, in quo minimum ut malum, sic etiam  \n\t\t\t\t\t\tpericulum est, reponi debet, aut in inflammatione aut postea, cum iam uetus res est.\n\t\t\t\t\t\t Sic quoque reposito osse nerui  distenduntur, rursus id protinus expellendum est. Omne autem membrum, quod cum uulnere loco motum neque repositum est, sic iacere conuenit, ut maxime cubantem iuuat; tantum ne moueatur neue dependeat. In omnique tali moo magnum ex longa fame praesidium est, deinde ex curatione eadem, quae proposita est, ubi ossibus fractis uulnus accessit.\n\t\t\t\t\t\t Si nudum os eminet, impedimento semper futurum est: id quod excedit abscidendum est, inponendaque super arida linamenta sunt et medicamenta non pinguia, donec quae sola esse in eiusmodi re sanitas potest, ueniat: nam et debilitas sequitur et tenuis cicatrix inducitur, quae necesse est facile noxae postea pateat. "]}