{"author": "Francis Glass", "meta": "chapter", "text": {"1": "\nIN Virgini\u00e2, tunc temporis regni Britannici provincia, octavo kalendas Martii, annoque salutis millesimo septingentesimo et tricesimo secundo, dux inclytus noster, patri\u00e6 decus, Georgius Washingtonius natus est. Avi atavique Angli erant, pater autem Virginiensis, qui, uxore priore fatis abrept\u00e2, alteram duxit, \u00e8 qu\u00e2 vitam accepit Washingtonius. Quidam, errore c\u00e6ci, et Europ\u00e6 glori\u00e2 stultissime capti, Washingtonium Americanum exstitisse omnino negaverunt; at tandem aliquando fateri coacti sunt, omne solum forti patriam esse, omnemque terram sepulcrum. Hanc falsam fallacissimamque sententiam multum quoque adjuvit invidia, cui aliena fama semper dolori, qu\u00e6 alienas virtutes semper intabescit videndo.\n\nSub patris tutel\u00e2 altus eruditusque, utrum literis Gr\u00e6cis atque Romanis animum suum Washingtonius appulerit parum comperimus, eamque rem igitur in medio relinquemus. Cognitum tamen perspectumque habetur, linguam Anglicanam eum penitus calluisse, et in scientiis mathematicis, aliisque id genus, doctissim\u00e8 exstitisse eruditum. Perplures annos, postquam \u00e0 pr\u00e6ceptore discesserat, doctrinam ab illo acceptam multum atque sedulo auxit; et terr\u00e6 mensoris munere, summ\u00e2 cum laude periti\u00e6que fam\u00e2, perfunctus est. Patre mortuo, cura patrimonii Laurentio fratri tradita, qui, valetudine parum firm\u00e2 aliquandiu usus, vitam, ingravescente morbo, immatur\u00e2 morte finivit.\n\nPost fratris obitum stipendia mereri, admodum juvenis, vigesimum agens annum, militi\u00e6que munera sustinere incepit; et virtutem animique vires ostendendi occasionem haud longo intervallo oblatam impigr\u00e8 atque libentissim\u00e8 arripuit. Inimiciti\u00e6 Gallici et Britannici regis in bella aperta tantum non eruperant. A Gallis, regionem Canadensem incolentibus, in agros colonorum Anglorum incursiones creberrim\u00e6 ferebantur esse fact\u00e6. Imperia, mandata, et rescripta ab Angli\u00e2 accepta sunt \u00e0 pr\u00e6fecto consilioque publico Virgini\u00e6, uti injurias hasce vi et armis propulsarent. Gubernator Virginiensis, Dinwiddie nomine gaudens, quum h\u00e6c mandata accepisset, juvenem Washingtonium quam celerrime dimisit, ut facta exploraret, cum Indis ageret, illosque hortaretur uti in Britannos fideles permanerent. Hoc munere publico mirum in modum perfunctus est, quamvis, quippe qui admodum juvenis, ideoque rerum imperitus \u00e0 nonnullis putabatur, et, in primis, quia in negotiis illis ad publicarum rerum moderamen spectantibus haud multum adolescentia ejus versata erat, imperiti\u00e6 diffidentia quorundam animos invaserat. Fatendum est, attamen, res, de quibus agebatur, natur\u00e2 su\u00e2 maximi fuisse momenti; non enim multo post belli inter illas nationes caus\u00e6 exstiterunt; quod quidem bellum longe lateque diffusum, ad omnes fere oras orbis terrarum pervenit, Gallosque hanc continentem relinquere, quanquam invitos et renitentes, coegit.\n\nReducem salvumque ex negotio tantorum periculorum repleto, cives ubique, et omni studio, gratiarum actione dignati sunt. Diligentia, industria, et vigilantia Washingtonii hoc in itinere clarissime sunt perspect\u00e6; hique, qui easdem regiones postea peragrarunt, plurimum virtuti simul ac diligenti\u00e6 ejus sese debere confitebantur. Haud multo post, heros noster juvenilis \u00e0 Dinwiddie, Virgini\u00e6 gubernatore, ad pr\u00e6fectum Gallicum missus est, de injuriis questum, Anglis, qui prope flumen Ohio degebant, contra f\u0153dera sanctissima populi utriusque illatis. In hac legatione, magnum eventum habitur\u00e2, animumque prudentem \u00e6que ac impavidum postulante, per regiones desertas itinera fecit, neque imbribus, neque nive, neque amnium trajectu deterritus. Responso, ad alia omnia quam qu\u00e6 placebant spectante, Virginiam longos post labores relato, delectus militum habitus est, trecenti homines sunt conscripti, hisque dominum Fry tribunum, Washingtoniumque legatum, Dinwiddie consiliumque publicum dederunt. Mortuo tribuno, summum imperium Washingtonio delatum est, qui, cujusdam munitionis forti quanquam irrit\u00e2 defensione, strenui militis nomen, gloriamque permagnam comparavit.\n\nMunitio, qu\u00e6 ob rei necessitatem, temer\u00e8 extructa fuerat prop\u00e8 prata ingentia, et in qu^ aliquantulum copiarum relictum, hostes distinendi, deque propugnaculo, Duquesne dicto, eos amovendi, speciem pr\u00e6bebat. Opere perfecto, ad propugnaculum Duquesne oppugnandum Americani duce Washingtonio contenderunt. Non ampli\u00f9s autem tredecim passuum millibus processerant, cum ab Indis amicis facti certiores fuerunt, \u201c Gallos columbarum instar in sylvis, hostilemque in morem, sedibus Anglicis instare, itemque propugnaculum, quod erant oppugnaturi, nuper adauctum fuisse. \u201d In his rerum angustiis, consilium militare, un\u00e2 voce, receptum ad prata ingentia suasit: qui receptus sine mor\u00e2 factus, vehementerque elaboratum, ut agger quam maxim\u00e8 munitus esset. Priusquam hoc effici potuit, De Villier, pr\u00e6fectus Gallus, aggerem, magn\u00e2 manu aggredi c\u0153pit.\n\nOppugnatores, arboribus crebris, altoque gramine tuti erant. Americani, summ\u00e2 virtute, Gallorum impetum exceperunt, cumque eorum nonnullis etiam intra aggerem conflixerunt, et in foss\u00e2, valloque, acriter resistebant. Per diem totum, extra aggerem Washingtonius commoratus sua opera fortissime defendit. Ab hor\u00e2 decim\u00e2, ad noctem usque pugnatum est, cum imperator Gallus colloquium petivit, deditionisque conditiones proposuit. H\u00e6 conditiones, ita ab eo oblat\u00e6, partim accept\u00e6, partim repudiat\u00e6 erant. Tandemque post disceptationem longam, ab illo impetratum est, ut copi\u00e6 American\u00e6, domum, nullo impediente, reverterentur, arma impedimentaque retinendi facultate concess\u00e2.\n\nConsilium publicum Virginiense, ob insignem copiarum virtutem, quamvis ad deditionem coact\u00e6 fuerant, Washingtonio, ejusque sociis gratias habendas esse decrevit; itemque aliquantulum pecuni\u00e6, gregariis militibus, qui pugn\u00e6 adfuerant, quique sese virtute insigniverant, donandum judicavit. Attamen, bellicas expeditiones omnes in reliquum annum omittendas esse statuit. Tempore agendi peracto, legio in manipulos parvulos redacta est, imperioque militari Washingtonius sese abdicavit.\n\nLis de terris occasum inter et septentrionem positis, qu\u00e6 in Virgini\u00e2 prim\u00f9m agitari c\u0153pta, summo studio \u00e0 Britanni\u00e2 magn\u00e2 suscepta fuit: du\u00e6que legiones Britannic\u00e6 ex Hiberni\u00e2 Columbi ad terram solverunt, qu\u00e6 regis Anglici jura tuerentur. Initio anni millesimi septingentesimi quinquagesimi quinti, cursu transmisso, Virginienses ad oras duce Braddockio appulerunt. Dux iste famosus de Washingtonii ingenio certior factus, heroa nostrum invitavit, ut sibi legatus voluntarius adesset. Quod munus l\u00e6t\u00e8 acceptum, Washingtoniusque sese Alexandri\u00e6 Braddockio ascivit; et ad aggerem poste\u00e0 Cumberland nuncupatum, comite duce, processit.\n\nH\u00ecc, equorum, plaustrorum, cibariorumque inopia dierum duodecim remoram exercitui injecit. Equorum clitellariorum usum pro plaustris, ad exercit\u00fbs impedimenta vehendum, jam inde ab initio, Washingtonius suasit. Consilii hujusce utilitas cito eluxit, ideoque mutatio magna facta. Exercitus non longi\u00f9s denis passuum millibus \u00e0 propugnaculo Cumberland processerat, cum Washingtonium febris vehementer gravis corripuit: qui tamen apud exercitum mansit, vehiculo convecto, quoniam equo insidere, pr\u00e6 debilitate, haud poterat. Ducem monebat, ut tormentorum bellicorum apparatum, nec non impedimenta relinqueret, quamque maximis itincribus ad aggerem Cumberland contenderet, cum copiis nonnullis delectis, parvo commeatu, levisque armatur\u00e6 peditibus.\n\nSpes magna exercitum tenebat, magno itinere confecto, propugnaculum Duquesne, pr\u00e6sidio parvo firmatum, opprimi posse, antequam auxilia expectata pervenirent; Consilium istud Braddockius probabat, minoraque ad prata consilium militare convocavit, quo in consilio decretum, imperatorem cum mille ducentis lectis militibus iter facere oportere, tribunumque Dunbarium cum reliquis copiis, impedimentisque manere. H\u00e6c prior acies iter cum triginta tant\u00f9m plaustris facere c\u0153pit, at mora itinerisque tarditas consilii militaris opinione majores erant. S\u00e6p\u00e8 solum \u00e6quandi, pontesque in fluentis parvulis faciendi caus\u00e2, iter intermissum. Quatriduum undevicenorum milliarium iter conficiendo absumptum fuit. Hic Washingtonii valetudo adeo infirmum corpus reddiderat, ut longius sine capitis periculo ire nequiret. Simul ac corporis vires sinebant, se ad aciem priorem contulit, extemploque, ad munus exequendum, provirili, accinctus est.\n\nPostridie, strages terribilis exercitui obtigit. Julii die nono, Monongahel\u00e2 traject\u00e2, cum propugnaculum Duquesne haud long\u00e8 jam abesset, periculique sine metu exercitus incederet, in agmen, vi\u00e2 apert\u00e2, gramine multo obsita, impetus factus. Galli Indique commisti, oculorum effugientes obtutum, armis ignivomis, agmen nostrum, in latus apertum, ex insidiis petere c\u0153perunt. Prima acies in proximam relapsa, agmenque totum illic\u00f2 perturbatum. Hostes, pr\u00e6fectos maxim\u00e8 collineantes, multos occiderunt. Perbrevi omnes ducis adjutores aut vulnerati, aut occisi sunt, Washingtonio excepto. Ad heroa, igitur, nostrum imperii summa devenit, qui in confertissimos hostes incurrere, retroque gradum dare, nunc suos ad fortiter pugnandum hortari, nunc vim addere victis, assidu\u00e8 perseveravit. Equi duo, quibus insidebat, glandibus plumbeis, suffossi fu\u00eare; quatuorque glandes plumbe\u00e6 per tunicam transi\u00eare, attamen incolumis evasit, omnibus aliis pr\u00e6fectis aut interfectis, aut graviter vulneratis.\n\nWashingtonium omnin\u00f2 incolumem inter tantum occisorum acervum servari, omnibus fer\u00e8 incredibile visum: \u2014 at Deus, Optimus, Maximus, eum ad alia et majora reservavit. Inter hanc tantam stragem clademque, Washingtonius summam virtutem ostendit. Braddockius, inter glandium plumbearum multitudinem infinitam ultro citroque volitantium, interritus permansit, suosque, ne loco cederent, neve terga verterent, vultu gestuque est hortatus. At virtus tam insignis inanis fuit, militarisque disciplina, milites Britannos ordines servare cogens, tantummod\u00f2 certius ignobiliusque exitium viris fortibus attulit.\n\nInscius cum Indis pugnandi Braddockius, nec in hostes irruit, nec pedem retr\u00f2 tulit, sed copias suas improviso impetu disjectas, loco, und\u00e8 hostium vim prim\u00f9m sustinuerant, consistere jussit: nudi, enim, in munitos arboribus crebroque frutice pugnabant. Pr\u00e6monitus periculum, cui copias caputque suum objectabat, milites provinciales, suos pr\u00e6cedere nolebat, ut sylvas insidiasque explorarent, sed consilium tam salutare sprevit; quamobrem temeritatis p\u0153nas morte luebat.\n\nPer tres horas pugnatum, quo in spatio, dux tres equos, quibus insidebat, amisit, tandemque vulnus accepit, quod in Dunbarii, tribuni militum, castris, vit\u00e6 exitum attulit. \u2014 Vulnerato Braddockio, copi\u00e6 in partes omnes diffug\u00eare, nec ant\u00e8 acies instaurari poterat, qu\u00e0m Monongahelam trajecerant. Indi pr\u00e6d\u00e2 allecti, haud acriter insecuti sunt. Victi veterani sese ad castra Dunlapii cit\u00f2 receperunt, ibique impedimentis, quorum non indigebant, deletis, Philadelphiam profecti sunt.\n\n", "2": "\n\nEx senat\u00fbs consulto Angli\u00e6 regni, vel forsitan comitiorum apud Virginienses, decretum est \u201c pr\u00e6fectum nullum provincialem, qui auctoritatem ab rege non traxerit, alteri, regio diplomate donato, imperare posse: \u201d Quod multi ex pr\u00e6fectis provincialibus \u00e6gr\u00e8 ferentes, imperio militari sese abdicaverunt. In his fuit Washingtonius, qui paul\u00f2 post exercit\u00fbs Britannici cladem insignem, cujus mod\u00f2 meminimus, indignans regia diplomate non ex merito, sed purpuratorum, optimatumve voluntate pendere, literas ad Gubernatorem Virginiensem aliosque misit, in quibus legem tam iniquam rescindi oportere dixit. Cujus precibus obtemperavere comitia; tant\u00e6que virtutis in pr\u00e6mium, Gubernator Virginiensis eum copiis omnibus provinci\u00e6 illius praefecit.\n\nAnno millesimo septingentesimo quinquagesimo octavo, heros noster juvenilis exercit\u00fbs ducis Forbesii partem ductavit, et, propugnaculo Duquesne capiendo, sese insignivit. Hoc bello feliciter gesto, animum ad rei militaris scientiam intendit. Velitationes crebr\u00e6 cum Gallis Indisque, locis sylvestribus circa fines, vigilantiam prudentiamque edocu\u00eare, ausorumque magnorum aviditatem genu\u00eare. Copi\u00e6, quas ductabat, contra hostes astutissimos confligere pautatim sunt assuefact\u00e6. \u2014 Gallorum agilitatem, Indorumque feritatem, superavit virtute. Plurimis pr\u00e6liis victis hostibus, long\u00e8que trans fines colonicos recedere coactis, propugnaculisque, qu\u00e6 secundum fluvium Ohio ceperat, pr\u00e6sidio, quod satis videbatur, munitis, Forbesius imperator exercitum in hibernacula reduxit.\n\nPer hoc bellum decretorium, quod coloniis mediis tranquillitati salutique fuit, Washingtonius multas difficultates perpessus est quibus valetudo imminuebatur. Pulmonum morbo, corporisque debilitate correptus, munia militaria obire haud poterat, quocirca, ineunte vere anni millesimi septingentesimi quinquagesimi noni, imperio se abdicavit, Vernoniumque ad montem secessit. Erga meritum tantum, haud ingrata fuit legio Virginiensis, qu\u00e6, post ejus abdicationem, gratiarum actiones illi un\u00e2 voce decrevit: quod amoris pignus Washingtonii pectus pietate in commilitones replevit: propter, enim, pietatem in patriam, parentes, et amicos, per totam vitam ben\u00e8 audiebat.\n\nPost biennium, valetudine saniore usus, viduam, gaudentem nomine Custis, uxorem duxit. Domina h\u00e6cce Washingtonio \u00e6qu\u00e6va fuit, tamque animi dotibus, qu\u00e0m corporis form\u00e2, inter populares eminuit.\n\n", "3": "\n\nINTEREA, magistratus, consilii publici consors, judexque curialis factus est. At tempus instabat, quo, Washingtonium h\u00e6c munia honorifica relinquere, civiumque suorum jura contra paucorum potentium apud Anglos tyrannidem vindicatum ire oportebat. Bellum Americanum ab erroribus paucorum politiam Angli\u00e6 exercentium, renixuque colonorum nonnullorum in taxationem Senatus Britannici iniquam, originem duxit. Alia quoque causa belli civilis Britanniam inter et colonias movendi ad superiorem accessit, qu\u00e6 pri\u00f9s explicanda videtur, qu\u00e0m ad Martis discrimina nosmet accingamus.\n\nColoni primi, qui ex Angli\u00e2, ad inhospita Columbi litora demigraverant, potissim\u00f9m patriam fugiebant, ne ob religionem vexarentur. Numinis afflatu fulti, omnia pericula peregrin\u00e2 in terr\u00e2 adibant, malumque Jovem, Indorumque feritatem, famem, calorem, frigus, ultro perpessi. H\u00e6c mala varia, invict\u00e2 virtute constanti\u00e2que superabant; infortuniumque omne subire, quam religionis caus\u00e2 vexari, pr\u00e6stare arbitrabantur. Has cogitationes secum portantes, solum incultum omni frugum genere feracissimum reddiderunt.\n\nPaulo post pacem Parisiensem, Christi anno millesimo septingentesimo sexagesimo tertio factam, ratio nova colonias Anglicas regendi instituta fuit. Solit\u00e6 libertatis tanta subit\u00f2 imminutio est facta, ut duodecim spatio annorum, nil pr\u00e6ter solum c\u0153lumque fer\u00e8 reliquum habebant. Senatus Britannicus, in quo nulli erant coloniarum vicem gerentes, non sol\u00f9m vindicavit, sed etiam exercuit, colonos, ad arbitrium, jus taxandi. H\u00e6c postulatio, Magn\u00e6 Chart\u00e6 tam contraria, qu\u00e6que discrimina tam invidiosa inter eidem regi subditos, diversa maris Atlantici litor habitantes, induxit, ut turb\u00e6 graves inter colonos excierentur, effecit.\n\nLonga mora esset dicere, quant\u00e2 pervicaci\u00e2, quant\u00e2que lite \u00e0 Senatu Britannico colonias Americanas jus taxandi arrogatum sit. Nunc vero ad Martis horrentia arma maturemus, satis, enim, de causis hujusce belli, jam dictum esse puto.\n\nDux Gage, qui, ineunte anno millesimo, septingentesimo, septuagesimo quinto, exercitui Anglico Bostoni\u00e6 pr\u00e6fuit, certior factus, vim magnam instrumentorum apparat\u00fbsque belli, Concordi\u00e6, apud Novanglos, coactam fuisse, manipulos nonnullos, qui vim istam delerent, misit. Hancockium Adamiumque, Congress\u00fbs provincialis, qui tunc temporis Concordi\u00e6 convenerat, viros principes, apprehendi jussit. Hi manipuli, die Aprilis undevicesimo, anno supr\u00e0 dicto, prim\u00e2 luce, iter Bostoni\u00e2 facere c\u0153perunt, summo silentio profecti, apprehensoque quoque obvio, ne adventu improviso vicinitas commoveretur; qui tamen, armorum ignivomorum tintinnabulorumque sonitu assiduo, consilia sua \u00e0 colonis patefieri viderunt.\n\nHor\u00e2 quint\u00e2, Lexingtoniam, quindecim milliaria Bostoni\u00e2 distantem, pervenerunt. Militia, viridi in campo, juxta oppidulum supr\u00e0 dictum, \u00e0 pr\u00e6fectis provincialibus, armorum ignivomorum ad usum, exercebatur. Legatus Pitcairnus, qui manipulo Britannico pr\u00e6fuit, magn\u00e2 voce clamavit, \u201c fugite, rebelles, arma abjicite, inque fugam vosmetipsos abripite. \u201d Militi\u00e2 provinciali iisdem vestigiis inh\u00e6rente, locoque cedere nolente, Pitcairnus milites regios militiam provincialem armis ignivomis petere jussit, quibus displosis, multi ex Americanis aut interfecti, aut vulnerati sunt. Copias inde Concordiam duxit, ubi belli instrumenta ibi recondita deleta sunt. Militia colonica contra copias regias acerrim\u00e8 velitabatur, qu\u00e2 certatione multi utrinque occisi. Copias regias Concordi\u00e2 sese Lexingtoniam recipientes, per sex milliarium spatium, magno impetu insequebantur Americani, qui, de lapideis muris, tuti, eas mir\u00e2 celeritate incedentes, omni telorum genere, petebant. Copiis regiis laborantibus recentes nonnulli manipuli, cum duobus tormentis majoribus, Lexingtoni\u00e6 subveniebant.\n\nSub Maii mensis finem, regi\u00e6 copi\u00e6 plurim\u00e6 Bostoniam adventabant, Howe, Burgoyne, Clintonioque, ducibus inclytis, imperantibus. Haud long\u00e8 a Bostoni\u00e2, collis, nomine Bunker, situs est, quem colonorum manipulus, Junii die decimo sexto, cepit, eumque munire instituit; tant\u00e2que diligenti\u00e2 operi incubuit, ut, priusquam lucesceret, munimentum vallumque castris pen\u00e8 circumjecerit. Quod ut vid\u00eare copi\u00e6 regi\u00e6, assidu\u00e2 tormentorum majorum, omnigenorumque armorum ignivomorum, oppugnatione, opera solo \u00e6quare, propugnatoresque vallo foss\u00e2que depellere enix\u00e8 conabantur. Coloni, tamen, ab opere non cessabant, meridiemque circiter munimenta omnia perfecerant: qu\u00e6 Americanorum audacia duces Anglos adeo efferavit, ut ad collis Bunkerii radices peditum legionem exponerent.\n\nCopi\u00e6 regi\u00e6 summ\u00e2 virtute collem ascenderunt; cum autem Americanorum vallo castrisque appropinquarent, tantus glandium plumbearum imber in eos subit\u00f2 est effusus, ut torrentis ritu, per semi-horam, caderet. C\u00e6des tam infinita facta, ut milites veterani, se stragem terribiliorem nunquam vidisse confiterentur. Dux Howe, cujus virtus hac pugn\u00e2 clarissim\u00e8 perspecta, paulisper fer\u00e8 solus permansit, pr\u00e6fectorum militumque parte maxim\u00e2 aut occis\u00e2, aut vulnerat\u00e2. At tandem, copiis recentibus adventantibus, Americani dare terga coacti. Oppidulum, qu\u00f2d de domibus copi\u00e6 colonic\u00e6 propugnabant, qu\u00f2dque eis, inter pugnandum, perfugio erat, incensum fuit.\n\nIn hoc pr\u00e6lio, pro numero pugnantium, c\u00e6des major utrinque facta, quam in ull\u00e2 ali\u00e2 pugn\u00e2, qu\u00e6 totius belli spatio obtigit. Ex parte Britannorum, mille homines cadebant; quingenti insignes viri de numero Americanorum, eo die, luce carebant; in his fuit Warrenius, medicus pr\u00e6clarus, orator disertus, vir patri\u00e6 amantissimus, qui cives suos in Anglorum dominationem injustam accendere haud destitit. Hoc pr\u00e6lio facto, copi\u00e6 colonicae propugnacula aggeremque loco excelso contra Carolopolim fec\u00eare; agilitate audaci\u00e2que hostium animos perculsere, e\u00f2 magis, qu\u00f2d, veterani Britanni suam laudem virtutemque pr\u00e6dicantes, militiam provincialem ex animo despicere solebant. Pr\u00e6sidium Bostoniense, ad inedi\u00e6 extremum, jam diuturn\u00e2 obsidione deductum.\n\n", "4": "\n\nWASHINGTONIUS, vicem civitatis Virginiensis, in coloniarum f\u0153deratarum Congressu, gerens, ad Americani exercit\u00fbs summum imperium, nemine contradicente, electus est; stipendium quoque ei \u00e0 Congressu quam amplissimum decretum; quod, tamen, strenu\u00e8 detrectavit. Responsi ejus ad Congress\u00fbs pr\u00e6sidem h\u00e6c fuit sententia. \u201c Domine pr\u00e6ses, Etsi ver\u00e8 sentio, quam vald\u00e8 h\u00e2c designatione me honore extuleritis, tamen, magnopere vereor, ne animi vires, ususque rei militaris, imperium tam magnum, tamque lat\u00e8 divisum ex\u00e6quare haud possint: quoniam, tamen, ita vult Congressus, ad grande munus me ipsum accingam. Summis porr\u00f2 viribus, ne civium jura causaque decora imminuantur, enitar. Gratias quam maximas civibus ex animo habeo, ob pignus hoc insigne in me amoris. Sed ne quis casus infaustus, qui famam nomenque in discrimen ferat, mihi eveniat, omnes, qui adsunt, hodie monitos velim, me, imperio, quo honestatus sum, vires inferiores esse confiteri. Quoad stipendium, Domine Pr\u00e6ses, Congressum certiorem fieri volo, quum, null\u00e2 pecuni\u00e6 aviditate inductus, imperium tam arduum acceperim, tantumque otii privati et felicitatis dispendium fecerim, ita, ex designatione me\u00e2, lucrifacere prorsus \u00e0 me alienum esse. Sumptuum rationem, quam verissim\u00e8 potero, tenebo: \u2014 Pecuniam, quam in commoda publica, necessari\u00f2 impenderim, mihi, ut spero, cives mei persolvent: hoc mihi sufficit, nec Congressum largiora flagito. \u201d\n\nPostridie ejus diei, diploma speciale, \u00e0 Congressu f\u0153deratarum coloniarum Washingtonio datum, in quo, pr\u00e6cipu\u00e8 cautum erat, ne quid detrimenti libertas Americana caperet. Simul \u00e0 Congressu decretum, \u201c se Washingtonium omnibus facultatibus fortunisque adjuturos, in libertate American\u00e2 sustinend\u00e2. \u201d In mandatis erat, exercitum ordinare et disponere prout ei utilissimum factu videretur; simulque cavere, ne jura Americana imminuantur: \u2014 Sub Julii mensis initium, Washingtonius Cantabrigiam apud Novanglos profectus est, ut exercitus Americani imperium capesseret.\n\nConsilia Publica Novi Eboraci, et Massachusetts, ei de imperio gratulabantur. Cum ad castra Cantabrigiensia pervenisset, summo gaudio, l\u00e6titi\u00e2que, ab exercitu receptus. Copias regias in colle Bunkerio consedisse, tribusque propugnaculis innatantibus munitas, colonicas vero collibus tribus vallum aggeremque pr\u00e6duxisse invenit. Cum copi\u00e6 colonic\u00e6 solito agrestique vestitu ad castra accessissent, chlamyde venatic\u00e2, \u00e6quabilitatis caus\u00e2, eas indui jussit. Washingtonius magnum hominum numerum ratione castrensi mal\u00e8 institutum, armis bellique apparatu haud bene instructum, comperit. Pr\u00e6terea, machinarum bellicarum artifices, instrumentaque cujuscunque generis ad propugnacula facienda, illis defuerunt. Exercitus, porr\u00f2, ex tam variis ducibus provinciisque compositus, ad disciplinam militarem \u00e6gerrime traductus. Duces audaces, hostilitatis initio, sese insigniverant, deductoresque sibi adeo obnoxios fecerant, ut \u00e0 pr\u00e6fectis, nisi suo ipsorum electu constituti fuerint, dirigi nolebant.\n\nHominum liberorum effrenam licentiam disciplin\u00e6 militari repent\u00e8 subjicere, difficultatis prudenti\u00e6que erat: quam, tamen, Washingtonius solerti\u00e2 mir\u00e2, sibique fer\u00e8 propri\u00e2, facillim\u00e8 coercuit. Copiis recensitis, h\u00e6c ad Congressum scripsit; \u201c Ad exercitum conficiendum, eximiam materiem, viros robustos, virtutisque indubitat\u00e6, et caus\u00e6, de qu\u00e2 certatur, studiosos, hic invenio. \u201d Iisdem literis, belli apparat\u00fbs, castrensis ornat\u00fbs, multorumque quorum indigebat exercitus, inopiam conquestus est. Washingtonius, coram exercitu, expositionem, \u00e0 Congressu pri\u00f9s exaratam, belli suscipiendi causas rationemque exhibentem, recitari et promulgari jussit. H\u00e6cce expositio, sermone forti scripta, locos hos insignes pr\u00e6 se tulit:\n\n\u201c Si homines, ratione pr\u00e6diti, animum ad credendum inducant, natur\u00e6 nostr\u00e6 auctorem divinum, humani generis partem, aliorum possessiones invadere, imperiumque in alios interminatum exercere, voluisse; Deique optimi maximi infinitam sapientiam bonitatemque, alios just\u00e6 dominationi addictos, obstrictos, deditos, aliis tradere statuisse; harum coloniarum accol\u00e6 indigen\u00e6que, \u00e0 Senatu Anglico, aliquod indicium, quod, tyrannidem hane diram Anglis pr\u00e6cipue datam demonstret probetque, cert\u00e8 postulare summoque jure petere debent: \u2014 At Creatoris magni observantia cultusque, humanitatis effata, sens\u00fbs communis pr\u00e6cepta, omnes, qui istis de rebus, unquam cogitav\u00eare, evincent, imperium, ad generis humani salutem provehendam, felicitatemque augendam promovendamque, antiquit\u00f9s a Deo institutum fuisse. Senatus, autem Britannicus, immoderat\u00e2 imperii libidine incensus, quam justiti\u00e6 non sol\u00f9m adversam, sed ne regni quidem ipsius Anglici form\u00e6 consonam esse novit, successumque felicem, in genere quovis certaminis, in quo justi verique ratio habita sit, desperans, colonias hasce vi in servitutem redigendi consilium crudele cepit, inivitque: nosque ad extremam armis propulsandi \u00e0 cervicibus nostris gladios districtos necessitatem compulerunt. Tamen, quantumvis Senatus iste, pr\u00e6 nimi\u00e2 imperii aviditate, c\u00e6cutiat, jusque et hominum existimationem contemnat, nosmetipsos, ob amorem in gentes reliquas, ad caus\u00e6, qu\u00e2 versamur, justitiam exponendam impelli arbitramur. \u201d\n\nH\u00e6cce expositio audax et perspicua, sexto Julii die, Christi anno millessimo septingentesimo septuagesimo quinto, Philadelphi\u00e6 data, et \u00e0 Joanne Hancockio, et Carolo Thomson, subscripta. Ille Congress\u00fbs pr\u00e6ses, hic autem \u00e0 secretis fuit.\n\nEodem fer\u00e8 tempore, coloni\u00e6 inter se concordi\u00e2 mir\u00e2 consentiebant. Amor patri\u00e6 ordines omnes, cujusque \u00e6tatis homines incitavit: pr\u00e6judicia etiam religiosa insigni patri\u00e6 studio superabantur. Tremebundor\u00fbm adolescentes plurimi ad c\u0153tus militares sese aggregaverant. Nec studium hocce libertatis communis tuend\u00e6 viros magis quam f\u0153minas tenebat: conventu, enim, f\u0153minarum comitatus Bristoliensis apud Pennsylvanos habito, pecuni\u00e6 satis grandis summa, ad conscribendam instruendamque legionem, confecta et coacta fuit. Hujus legionis militibus conscriptis et in unum coactis, nurus ab reliquis delegata est, qu\u00e6 vexillo splendido, emblematibus aptis ornato, legionem donaret. Eodem tempore, orationem vehementem apud legionem habuit, sicque pr\u00e6fectos militesque effata dicitur; \u201c Ne Columbi terr\u00e6 dominarum vexilla deserant, nisi nurus Americanas nomina inter milites dare et profiteri cupiant. \u201d\n\nExercitus, cui pr\u00e6fectus Washingtonius, ex quindenis fer\u00e8 hominum millibus constabat. Sextilis die quarto, pulveris nitrati apud colonos, et provinciarum quatuor inter Novanglos armamentaria publica, copia omnis fer\u00e8 absumpta fuerat. In hoc statu egeno, exercitus per hebdomadas duas permansit. Etsi ad legiones supplendas, exercitumque conficiendum conflandumque, vehementissime elaboratum, enixeque sudatum fuerat, legiones, tamen, haud supplet\u00e6. Caus\u00e6 plurim\u00e6 aversationem hanc \u00e0 nomina profitendo procreabant. Exercitus mala multa perpessus, fomitis vis exigua; vestium nec non cibariorum copia satis larga ad frigus famemque arcendum militibus haud suppetebat. Variol\u00e6 multos \u00e0 nomina dando absterrebant. Causa, autem, pr\u00e6cipua militiam detrectandi \u00e0 re militari aversatio fuit. Ut legiones facili\u00fbs explerentur, munificenti\u00e6 amplioris, in milites conscribendos, periculum suasit Washingtonius: cujus consilio, tandem, sub Januarii mensis finem, anno millesimo septingentesimo septuagesimo sexto ab Christo nato, coloniarum f\u0153deratarum Congressus obsecundavit. Hoc et insequenti mense, exercitus mult\u00f9m militum numero adauctus.\n\nEodem tempore, obsidione cingebatur Bostonia, Britonesque oppido inclusi erant: qu\u00e6, tamen, obsidio cives Americanos spe long\u00e8 fefellit: tantas, enim, copias, omni bellico instrumento apparatuque, et armorum genere omni instructas ornatasque arbitrabantur: fama, namque, copias, quibus pr\u00e6positus Washingtonius, tripl\u00f2 regiis majores esse ferebat. Vera copiarum multitudo, bellique instrumenta, quibus male ornabantur, Britones  sedul\u00f2 celabantur. Cives vehementi\u00e2 quadam mir\u00e2, mor\u00e6que impatienti\u00e2, copias regias Bostoni\u00e2 expulsas jampridem spectare avebant: idque spectaculum tam gratum pariter voluit Washingtonius; cur\u00e2, autem, prudenti\u00e2que sibi opus esse merit\u00f2 duxit. Commoda, qu\u00e6 ex pr\u00e6claro aliquo facinore, ad cansam communem, qu\u00e2 versabalur, proventura essent, animo prospexit; nec, se inerti\u00e6 ignavi\u00e6que ab nonnullis insimulari, imperiumque sibi \u00e0 Congressu creditum prolatare, et in longum, sui commodi grati\u00e2, bellum trahere se velle, \u00e0 quihusdam dici, nesciebat. H\u00e6c civium murmura \u00e6quo animo tulit, Bostoniamque versus animum intentum habuit, et occasionem copias regias ultr\u00f2 invadendi ex animo qu\u00e6sivit.\n\nTandem Britones Bostoniam reliquisse, Halifaxque copiis omnibus contendere, certior factus. Bostoni\u00e2 ab Anglis desert\u00e2, eam Washingtonius copiis omnibus, magno civium gaudio, intravit. Oppidani, acerbitatibus pr\u00e6sidiario de more vitam agendi, variisque contumeliis, quibus obnoxii fuerant, liberati solutique, Washingtonium liberatorem et servatorem consalutant. Coloniarum quoque f\u0153deratarum Congressus ei gratias agendas esse decrevit. Vacuefact\u00e2 \u00e0 Britonibus Bostoni\u00e2, ordo seriesque rerum in meli\u00f9s mutabantur, Washingtonii, autem, laboribus interim haud imminutis Cum hostibus deinceps long\u00e8 potentioribus confli gendum crat. Exercitus enim Anglicanus, apud Bostonienses, nil aliud pr\u00e6ter met\u00e2s Massachusetts Provinci\u00e6 injectionem sibi voluit. Bellum, autem, anno millesime septingentesimo septuagesimo sexto ab Christo nato, apud Neo-Eboracenses longe amplissimis copiis quas vidit unquam antea terra Columbi, geri c\u0153ptum. Classis exercitusque Anglicanus ex quinquaginta quinque hominum millibus tunc temporis constabant, cunctasque colonias f\u0153deratas in regiam potestatem redigendi, armisque pacandi, consilium ini\u00eare.\n\n", "5": "\n\nFUTURUM bellum in Novo Eboraco, provinci\u00e2 prop\u00e8 centrali, felici\u00f9s geri, exercitus cibariorum genere omni ex insulis vicinis commodi\u00f9s instrui, et classe Anglic\u00e2 facili\u00e8s defendi, potuit. Ob eas causas, Bostoniam vacuefacere, copiasque omnes Novi Eboraci cogere, jamdud\u00f9m in Senatu Anglico statutum fuerat. Caus\u00e6 e\u00e6dem, qu\u00e6 Britannos Novi Eboraci potiri induxerunt, Washingtonium quoque ad eos pr\u00e6occupandos impediendosque impulerunt; magnum, itaque, militum numerum Bostoni\u00e2 dimisit, imperioque duci Lee dato, mumitaque Bostoni\u00e2, cum exercitu reliquo Novum Eboracum tendit, omniaque, qu\u00e6 ad defensionem pertinerent, sedul\u00f2 paravit. Tempus satis diuturnum huic negotio conficiendo concessum; namque Dux Howe, quem Novum Eboracum tendere rect\u00e2 oportebat, cum copiis pr\u00e6sidio Bostoni\u00e6 subductis Halifax petivit. Illic auxilia ab Angli\u00e2 expectata opperiebatur; at tandem, mor\u00e6 impatiens, sine auxiliis Eboracum Novum solvit, subque Junii finem insulam Staten cepit. Frater ejus, classis pr\u00e6fectus, cum copiis navalibus auxiliisque pedestribus ad oras Neo-Eboracenses paulo post naves appulit: fratramque duorum copiis conjunctis, ad bellum redintegrandum parata omnia videbantur.\n\nAnte belli initium, Anglicani exercit\u00fbs dux, ejusque frater, qui classi pr\u00e6erat, curatores a rege Britanno, ad pacem concordiamque Angliam inter et colonias restituendam, constituti, colloquia de pace transigend\u00e2 habere decernunt. In hujus negotii inceptionem, literas ad \u201c Georgium Washingtonium \u201d miserunt, quas accipere renuit, e\u00f2 qu\u00f2d, titulo, ordini debito, inscriptio carebat: simulque, e\u00e2 de re, ad Congressum scripsit, \u201c Se nunquam necessariis supervacanea pr\u00e6tulisse, at, h\u00e2c in re, hono- the departure of the British for Halifax. \u2014 The gerundive adjective conficiendo, in the above sentence, is dependant on concessum; it might be expressed otherwise, thus, ad hoc negotium conficiendum; hujus negotii conficiendi, or hoc negotium conficiendi; in which two last cases, conficiendi is governed by the noun tempus. rem, muneri publico debitum, quem ali\u00e0s sibi privato haudquaquam arrogaret, pervicaci\u00f9s postulare, \u00e6quum esse arbitrabatur. \u201d Alteris denu\u00f2 literis, e\u00e2dem de re, ad Washingtonium missis, colloquium perlongum eum inter et Patersonium, pr\u00e6fecti apud exercitum Anglicum tunc temporis vice fungentem, habitum, in quo Patersonius, \u201c curatores de pace transigenda auctoritate magna donatos esse dixit; \u201d cui responsum fuit, \u201c eorum auctoritatem ad colonis ignoscendum, veniamque dandam, tantummod\u00f2 pertinere, eosque, qui nullius sibi delicti unquam conscii fuerant, ignosci et condonari nolle. \u201d His dictis, colloquium abruptum.\n\nSub Ducis Howe ad insulam Staten adventum, exercitus Americanus ex decem hominum millibus constabat, et, supplementis variis quotidie adventantibus, ante Sextilis finem, ad viginti septem hominum millia perbrevi accrevit; quorum pars magna militia fuit, totiusque exercit\u00fbs pars quarta \u00e6grotabat: morbi, quibus milites novitii pr\u00e6cipu\u00e8 obnoxii sunt, lat\u00e8 horrific\u00e8que ingruebant, et, tabernaculis deficientibus, ingravescebat in dies malum. H\u00e6 copi\u00e6 tam sagacit\u00e8r solert\u00e8rque diversis locis insulisque disponebantur, ut hostes, quemnam locum insulamve potissim\u00f9m adorirentur, ubinamve belli inferendi initium fieret, di\u00f9 ambigebant.\n\nWashingtonius nil, quod milites ad hostes lacessendos impetumque Anglorum fortit\u00e8r sustinendum alacres paratosque redderet, pr\u00e6termisit; rationemque omnem animos patri\u00e6 amore incendendi, irasque in hostes suscitandas, expertus est, jussis generalibus sic eos affatus: \u201c Tempus instat, quod, liberi an servi futuri sint Americani; utrumn\u00e8 quidquam, quod proprium dici possit, habituri; an domus agrosque hostes impun\u00e8 invasuri et direpturi; perbrevi dijudicabit. Infinit\u00e6 multitudinis nondum nat\u00e6, ex hujusce exercitus virtute, fatum pendebit. Hostes immites et inexorabiles nobis pr\u00e6ter fortis renix\u00fbs, aut servitii turpissimi, optionem, nil reliqui fec\u00eare. Vincere, igitur, aut pulchra petere per vulnera mortem, nobis hodierno die statuendum est. Officium quod nobismetipsis, quod patri\u00e6 debemus, omnes vires, summamque virtutem postulat. Qu\u00f2d si nobis fortuna inviderit, aut nos fortitudo defecerit, stigmosi turpissimique apud homines omnes erimus. Justiti\u00e2, ig\u00edtur, caus\u00e6, auxilioque divino freti, ad facinora magna et pr\u00e6clara nosmet accingamus. Popularium omnium ob oculos nunc versamur, quorum pr\u00e6conium laudesque feremus, si fort\u00e8 tyrannidi, ab hostibus intentat\u00e6, eos eripiamus: hortemur, igitur, cives, animosque mutuos nobis invicem addamus, et gentibus omnibus salutare documentum, virum liberum, solo natali pro libertate certantem, quovis servo conductitio aut latrone meliorem et superiorem esse, pr\u00e6beamus. \u201d\n\nCongress\u00fbs constantia civium animos ardore repleverat: Senatus ille audax, mensis Quintilis die quarto, anno millesimo septingentesimo septuagesimo sexto ab Christo nato, colonias f\u0153deratas Americanas, LIBERAS, SUPREMAS, SUISQUE VIRIBUS INNITENTES ESSE decrevit. \u2014 Duces Anglici Insulam Longam oppugnare constituunt: quamobrem, Augusti die vigesimo secundo, anno supr\u00e0 dicto, copias omnes exposuerunt: ejusdemque mensis die vigesimo septimo, prim\u00e2 luce, pr\u00e6lium, ab Hessianis, copiis Germanicis conductitiis, commissum; tandem, cum di\u00f9 acriturque pugnatum, Britanni victores discess\u00eare. Americanorum tria millia eo pr\u00e6lio desiderata; quorum duo millia c\u00e6sa, pars autem reliqua capta. Ex parte Anglic\u00e2, trecenti fer\u00e8 interi\u00eare.\n\n", "6": "\n\n WASHINGTONII vitam legentibus forsitan haud ingratum, fecerim, si quomodo res American\u00e6 diversis in locis sese habuerint; qu\u00e6que ab ducibus aliis exercitus f\u0153derati gesta s\u00ednt, paucis expediam. Ticonderoga, Maii mensis die decimo, anno millesimo septingentesimo septuagesimo quinto ab Christo nato, \u00e0 tribuno legionis Arnoldio expugnata. Hoc propugnaculum magnum ad lacuum Georgii et Champlain confluentem situm est, ideoque commeatum Novum Eboracum inter et Canadam tenet. Arnoldius secundo hoc pr\u00e6lio elatus, ad Congressum literas, in quibus provinciam totam Canadensem duobus hominum millibus sese pacaturum confirmavit. Ingenii quadam vehementi\u00e2, bellum Canad\u00e6 incolis ultro inferre suasit; at, quoniam lites Britanniam inter et Colonias lati\u00f9s serere nolebat Congressus, in provinciam istam incursio, in pr\u00e6sentia, dilata.\n\nCarletonius, eques Anglicus, Canad\u00e6 Gubernator, ad Ticonderogam recuperandam animum intendit. Ad milites conscribendos, eosque in hostes educendos, auctoritate regi\u00e2 erat munitus.\n\nIncol\u00e6 Canadenses, tamen, sese invitissimos ad certamen ineundum pr\u00e6stiterunt. Interea vim Indorum magnam coegerat: copi\u00e6, quamvis pauc\u00e6, rei militaris peritissim\u00e6 erant; coloniisque f\u0153deratis erat, quod tanti ingenii, tantique us\u00fbs militaris, virum metuerent. His de rebus Congressus certior factus, provinciam istam vi magn\u00e2 invadere decrevit: quo ex decreto, tria hominum millia, ad Canadam pacandam, ducibus Schuyler et Montgomery, \u00e0 Congressu mittebantur. Ad lacum Champlain tendebaut, indeque navibus ad Sanctum Joannem, pr\u00e6sidium primum Britannicum in Canad\u00e2.\n\nExpositis militibus Americanis, propugnaculum obsidebant, quod, tamen, Prestonius, pr\u00e6fectus Anglicus, fortissim\u00e8 defendit. Morbo ducem Schuyler ab exercitu decedere cogente, imperium ad ducem Montgomery devenit, qui tam acriter aggerem obsedit, ut, paucos intra dies, propugnaculi potitus sit. Capto loco isto, ad Montem Regium cum exercitu victore Montgomery perrexit. Cum oppido appropinquaret, pauc\u00e6 Britannic\u00e6 copi\u00e6, qu\u00e6 pr\u00e6sidio fuerant, in salutis spem naves peti\u00eare; at \u00e0 tribuno Easton, qui manipulos nonnullos ductabat, quo minus fluvium navibus descenderent, impediebantur. Dux Prescotius cum pluribus pr\u00e6fectis, centumque viginti militibus gregariis sese dediderunt; Duxque Americanus, pr\u00e6sidio ad Montem Regium relicto, ad urbem Canad\u00e6 pr\u00e6cipuam quam maximis itineribus contendit.\n\nTempore quo victoriam Montgomery tam acrit\u00e8r sectaretur, provincia Canadensis ab hoste non min\u00f9s ac Montgomery forti interritoque petebatur. Mille hominum de exercitu Americano Cantabrigi\u00e6 tunc temporis apud Novanglos considente, \u00e0 Washingtonio ad Canadam pacandam missi Hicce manipulus tribuno legionis Arnoldio datus, qui copias itinere nondum tentato per deserta duxit: difficultates magn\u00e6 quas hic manipulus per triginta dies subiit, fer\u00e8 inexsuperabiles fu\u00eare.\n\nFlumen Kennebeckium lintribus factis ascende runt, et adversus flumen navigare coacti. Mala multa perpessus, plusque parte terti\u00e2 militum morbo et desertione attrit\u00e2, tribunus Arnoldius ad partes Canad\u00e6 habitatas, sex hebdomadarum itinere confecto, tandem pervenit. Canad\u00e6 incol\u00e6 exercitum ex vast\u00e6 gremio solitudinis cmergere vald\u00e8 stupebant; e\u00e2dem cum humanitate, qu\u00e2 Americanos reliquos tractaverant, advenas excipere instituunt, famelicosque milites omnibus rebus necessariis suppeditabant.\n\nArnoldius declarationem seu expositionem, Washingtonii nomine, edidit; incolas Canadenses sese coloniis f\u0153deratis ut asciscant, martiaque ob libertatem Americanam pugnando vulnera patiantur, vehementur suasit. Arnoldii conspectus ante Quebec oppidanos vald\u00e8 consternavit; at quoniam tormenta majora agere secumque afferre nequiverat, aditus, qui ad urbem ducebant, tantummod\u00f2 occupare, copiasque, quas fortis Montgomery ductabat, expectare constituit.\n\nImperatori illi multis cum difficultatibus simul erat confligendum, quarum pr\u00e6cipua erat exercit\u00fbs licentia, qui ex hominibus, nullius imperio obtemperare assuetis, et \u00e0 disciplin\u00e2 militari abhorrentibus, conflatus. Summam vigilantiam, comitatem, facundiamque, milites coercere, et ad justam disciplinam revocare, postulabat. Magnanimitas, tamen, et prudentia Montgomerii tandem vic\u00eare: \u2014 Nuribusque provinci\u00e6 istius erat, quod heroi gratias agerent, qui virtutem et honorem muliebrem incolumem serv\u00e2sset.\n\nNonis Decembribus, anno Christi millesimo septingentesimo septuagesimo quinto, Montgomerius in conspectum Quebec pervenit. Oppidanis deditionem imperavit, at pr\u00e6sidium, in eum, qui mandata ferebat, tormenta bellica displosit, nunciumque intra m\u00e6nia admittere recusavit. Summ\u00e2 hyeme instante, obsidionem solvendi, aut, m\u00e6nia scandendo, oppidum expugnandi, necessitatem sibi impositam perspiciebat. Dux Carletonius, contra, adeo oppidum muni\u00earat, ut cives ad fortissim\u00e8 resistendum, omniaque extrema patiendum, incitaret. Oppidum, porr\u00f2, istud, natur\u00e2 manuque egregi\u00e8 erat munitum; oppugnatorumque exiguus numerus; gubernatorisque ea fuit vigilantia, ut pars qu\u00e6que diligenti\u00e2 maxim\u00e2 custodiretur. Montgomerius, autem, omnes glori\u00e6 militaris ideas, qu\u00e6 maxim\u00e6 fortitudinis temporibus vigu\u00eare, possedit; ausorumque magnorum aviditas illa, intrepiditate, qu\u00e6 pericula omnia nihili pendere monebat, fovebatur. Sciebat, enim, copias, quas tum ducebat, quocunque via monstraretur, summ\u00e2 alacritate secuturas: urbem, itaque, expugnare, aut decoram petere per vulnera mortem, decrevit.\n\nSub mensis Decembris finem, anno supra d\u00edcto, ad expugnationem, prim\u00e2 luce, exercitum duxit, utque \u00e6mulationem copiis provincialibus injiceret, oppugnatio duplex erat, quarum una, \u00e0 militibus Novanglicis, Arnoldii ductu, altera \u00e0 copiis NeoEboracensibus, quas fortissimus Montgomerius ducebat ipse, facta. Semita, qu\u00e2 Montgomerio copi isque succedendum crat, perangusta fuit, et, quoniam, virtute maxim\u00e8 eximia opus fore sciebat, in hoc molimen fortissimos quosque viros elegerat. Inter largissimum nivis imbrem ad oppugnationem processit primis claustris captis, in hostes cum copiis irruit, pugnamque comin\u00f9s conserere maturavit. Claustra secunda, qu\u00e6 ad urbis portas rect\u00e0 ducebant, munita firmo pr\u00e6sidio, militesque, qui tormenta majora in Americanos subeuntes disploderent, ibidem collocabantur.\n\nMontgomerius magno impetu processit, omnique armorum ignivomorum tormentorumque genere petitus, procubuit ipse, una cum pr\u00e6fectis pr\u00e6cipuis. Ducis occasu copi\u00e6 ade\u00f2 exanimat\u00e6 erant, ut sese fug\u00e6 mandaverint. Interea tribunus legionis Arnoldius nihilo seci\u00f9s alteram oppidi partem acerrim\u00e8 adoriebatur. Claustra tormentis plurimis majoribus munita invasit expugnavitque, at hoc certamine milites multos amisit, adeoque graviter vulneratus ipse, ut de loco, ubi pugna conserebatur, asportari cogeretur. Pr\u00e6fecti ad quos imperium devenit, a` pugnando fortiter haud destiterunt, claustraque altera expugnaverunt. At obsessi, simul ac exiguum oppugnatorum numerum perspexerant, in novissimam aciem incarsionem fecerunt, Americanosque vicissim pugn\u00e2 lacessere c\u0153perunt. Copi\u00e6 colonic\u00e6 nunc undique circumclus\u00e6 tenebantur, et tormentis omnibus bellicis corpora obnoxia pr\u00e6bebant; attamen per horas tres, certamen iniquum fortissime sustinuerunt usque dum, vulneribus confecti, ad deditionem adigerentur.\n\nH\u00e6c Americanorum clades insignis spem omnem Canad\u00e6 cit\u00f2 pacand\u00e6 procul amovit. Nemo, qui bello civili unquam mortem oppetiverat, Montgomerio magis defletus. ille dux inclytus, de Iern\u00e2 oriundus, anno Christi millesimo septingentesimo trigesimo septimo, aur\u00e2 \u00e6there\u00e2 prim\u00f9m vescebatur. In exercitu Britannico, quem fortissimus Wolfius ducebat, stipendium prim`m mereri c\u0153pit, annoque millesimo septingentesimo quinquagesimo sexto ab Christo nato, secundo Marte, ubi nunc supremum obiit diem, in Gallos pugnaverat. Bello confecto, prop\u00e8 Novum Eboracum habitavit, ubi uxorem duxit. Ade\u00f2 ob integritatem ben\u00e8 audiebat, ut eum diplomate cohortis ductoris f\u0153deratarum coloniarum Congressus dignaretur: quo honore sese dignissimum pr\u00e6stiterat. Dum in exercitu Americano stipendium merebat, nemo plus illo coloniis profuit, aut pro libertate forti\u00f9s dimi cavit.\n\n\n", "7": "\n\n H\u00c6c de rebus, aliis coloniarum f\u0153deratarum ducibus gestis, dixisse in pr\u00e6senti\u00e2 sufficiat: nunc ad rem nostram revertamur: \u2014 Vitam, enim, Washingtonii, non res gestas Americanas perscribere decrevimus: qu\u00f2d si aliquid, ab aliis gestum, memoratu dignum inciderit, non est consilium tale facinus silentio pr\u00e6terire; ut juventus nostras nonnihil, quod \u00e6mulatione dignum sit, habeat. Post pugnam in Insul\u00e2 Long\u00e2 factam, de qu\u00e2 supra memoravimus, exercitus Americanus in dies deterior est factus: fiduciam, enim, quam in virtute su\u00e2, suisque ducibus habuerant Americani penit\u00f9s amiserunt. Difficillimum, enim, imperatori, post cladem tam insignem, verbis virtutem animosve militibus addere. H\u00e6c, autem, sexto post pugnam die, ad Congressum scripsit Washingtonius.\n\n\u201c Conditio nostra miserrima est. Damnum a manipulo nostro acceptum copias omnes nimis exanimavit, animosque timore et desperatione replevit. Militia, cum summis viribus ad fortiter resistendum niti oporteret, trepida, intractabilis, domumque remeandi avidissima est. Multi nonnunquam turmatim, s\u00e6pi\u00f9s autem manipulatim, domum jam abi\u00eare. H\u00e6c res sola, etsi ab aliis infortuniis sejungatur, satis injucunda foret; at cum considero, militi\u00e6 exemplum partem exercit\u00fbs alteram infecisse, et disciplin\u00e6 imperiique omnis detractationem totum exercitum invasisse, spes nostra mult\u00f2 asperior: omnemque fer\u00e8 fiduciam in copiis amisisse, summo me dolore confiteri afficit. H\u00e6c omnia, sententiam, quam semper sum secutus, plan\u00e8 roborant: nullam, nempe, fiduciam in militi\u00e2 aliisve copiis non in tempus diuturnius, quam leges nostr\u00e6 ferunt, conscriptis, collocari posse. Compertum habeo, libertatem nostram periclitatum iri, ne dicam, perditum iri, nisi ejus defensio copiis, quibus stipendium perpetuum solvitur, mandata fuerit. \u201d\n\nQuatuordecim diebus, postquam liter\u00e6 ist\u00e6 Washingtonii ad Senatum script\u00e6 erant, octoginta legiones, qu\u00e6 per bellum totum stipendia mererentur, conscribi et in unum cogi, \u00e0 Congressu decretum. His in rebus, quam minimo hominum dispendio tempus terere, ut in annum proximum exercitus conscribendi spatium daretur, plurim\u00f9m Americanorum interfuit. Washingtonio, usu edocto, bellum depellere satius visum. Recentis exitus pr\u00e6lii, pedem referendi, patri\u00e6 tuend\u00e6 caus\u00e2, commodum indicavit: sese famam ignavi\u00e6 inerti\u00e6que cedendo subiturum, probe sciebat; \u2014 at apud Washingtonium patri\u00e6 amor omnia vicit superavitque. Quo ex consilio, Novum Eboracum vacuare, quando sine exercit\u00fbs periculo defendi nequiret, decretum. Britones Insul\u00e6 long\u00e6 potiti, copias ad continentem Novumve Eboracum, pro arbitrio, trajicere poterant. Washingtonius, copias Britones exposituros supra se, exercitumque commeatu et re frumentari\u00e2 interclusuros, aut denique colonicas copias ad pr\u00e6liandum Insul\u00e2 Eboracensi coacturos, verebatur. Omnem igitur, belli apparatum ad trajectum proximum amovit, duodecimque hominum millia ad septentrionalem Insul\u00e6 Eboracensis partem constituit. Cum reliquis Novum Eboracum speciem pr\u00e6bebat defendendi, etsi, rever\u00e2, illud relinquendum poti\u00f9s quam exercitum periculis objectandum decreverat.\n\nDum Washingtonius copias apparatumque bellicum, vacuando recurrendoque servare conatur, imperator Britannicus Washingtonium pugn\u00e2 lacessere, et commeatus intercludere vehementissime nitebatur. In rem eam, quatuor hominum millia, quinque navium longarum pr\u00e6sidio munita, haud procul \u00e0 Novo Eboraco, exposuit. Locus, ubi expositi Britanni, operibus munitionibusque erat defensus, copi\u00e6que in eo relict\u00e6, qu\u00e6, tamen, priusquam hostes appropinquarent, in partes omnes diffug\u00eare: agmina duo, eis succurrendi caus\u00e2, missa. Washingtonius ad pr\u00e6liantes accurrit, summoque dolore totum manipulum terga dantem conspexit.\n\nH\u00e6cce fuga turpissima copiarum delectarum, animo Washingtonii, ut plurim\u00f9m tranquillo, turbas tempestatemque excivit. Ad libertatem Americanam tuendam consilio purissimo manibusque lotis appropinquans, turpem hunc receptum, patri\u00e6 exitium minitantem, summo dolore viderat. Plurima Congress\u00fbs, exercit\u00fbs, incolarumque dicta recordatus, illorum fugam turpem, prioribus libertatis laudibus, honorisque pr\u00e6coniis comparavit.\n\nVictam patriam, exercit\u00fbsque dedecus, libertatem pessundatam, et Americanos, minoribus jactatores visum iri magnos, jam animo prospexit. Bonorum publicatio, et majestatis imminut\u00e6 crimina multa, animo turbato occursabant. Respublicas rec\u00e8ns constitutas et ordinatas, sui defendendi facultatem habentes, pr\u00e6claramque libertatis spem propositam, solo \u00e6quatas vidit; talesque rempublicam administrandi rationes eis impositas, qu\u00e6 animi humani vim coerceant et reprimant. In dies, porr\u00f2, magis magisque angebatur animus, reputando, hujusce infelici exitu certaminis, posteros \u00e0 vindicando semetipsos in libertatem in \u00e6ternum deterreri.\n\nHis rebus alti\u00f9s mentem penetrantibus, capitis periculum post suorum terga, hostiumque ante aciem primam, equo in hostes verso, aliquandiu fecit; sperans, scilicet, hujusce diei dedecus, honest\u00e2 morte, adversisque vulneribus vitari posse. Ejus adjutores in exercitu, fidelesque amici circumstantes, illum, quasi vi, recedere coegerunt. Eorum precibus et dexteritate, vita, qu\u00e6, ob infami\u00e6 metum, \u00e6stumque irarum, prope cert\u00e6 neci addicta videbatur, ad majora patri\u00e6 commoda reservata. Hujusce dici turpis exitus Novi Eboraci derelictionem maturavit. Hoc minimo hominum damno perfectum, at omnia tormenta majora, parsque impedimentorum, cibaria, apparatus bellicus, et tentoria, necessari\u00f2 sunt amissa.\n\nDeficientibus tentoriis, frigus brumale, quod jam instabat, exercitum ad summas angustias deduxit. Britones, Novo Eboraco potiti, ante urbem exercitum ducebant, castraque per totam insulam Eboracensem transversa fecerunt, navibus longis latera defendentibus. Washingtonius pr\u00e6sidium firmissimum ad Regiumpontem constituit, eo consilio, ut sibi commeat\u00fbs abund\u00e8 foret.\n\nHujusce pontis in fronte, prope exercitum Britannicum, manipulum firmum, castris foss\u00e2 valloque munitis, constituit. Iste exercituum duorum situs Washingtonio vald\u00e8 arridebat; cupiebat, enim, copiis novitiis hostibus frontem advertendi consuetudinem facere. Sperabat, etiam, velitationibus crebris adeo belli periculis assuetas eas reddere, ut, ob patriam pugnando, vulnera minus timerent. Occasio periculum faciendi cito oblata.\n\n", "8": "\n\n Postquam sese Novo Eboraco Americani receperant, velitatio primam inter Britannorum aciem, nonnullasque copias Americanas, \u00e0 pr\u00e6fectis Knowlton et Leitch ductas, facta est. Hi pr\u00e6fecti, ante signa fortissim\u00e8 pugnantes, occubu\u00eare. Ordinum ductores,  in loco, ubi pugna commissa, constanter manebant, hostesque dare terga, omnesque in partes diffugere, coegerunt. H\u00e6c victoria prim\u00f9m ab Americanis, ex quo Washingtonius imperium sibi sumpserat, reportata. \n\nUt virtuti tali pr\u00e6mium majus esset, nocte insequenti, tessera Leitch fuit,  militesque, qui sese pugn\u00e2 h\u00e2c insigniverant, Washingtonius pro concione laudavit. Virtutem eorum copiarum fug\u00e6 nuper\u00e6 composuit, et dixisse fertur, \u201c hujus certaminis exitum, quantum fieri possit, dummod\u00f2 pr\u00e6fecti militesque pro virili nitantur, argumento esse: \u201d et denu\u00f2 omnes obsecratus, ne causam decoram, qu\u00e2 versabantur, dehonestent.\n\nHowe, imperator Britannus, Washingtonii commeatus \u00e0 civitatibus eois intercludere ope summ\u00e2 nitebatur. Hujusce rei caus\u00e2, exercitus regius, non procul \u00e0 comitatu Cestriensi, exponebatur, et paulo post, propi\u00f9s Americanas copias, quasi dimicandi caus\u00e2, processit. Velitationes pauc\u00e6 inter utrumque exercitum fiebant; at copiis universis confligere noluit Washingtonius, nisi commodum aliquid, aut loci opp\u00f3rtunitas daretur. Consilium Americanos post tergum invadendi, crebris castrorum mutationibus, frustratum est. \n\nHowe, imperator Britannus, spe priori destitutus, totam belli gerendi rationem mutare decrevit. Novam, deinceps, C\u00e6saream, invadere aggressus est. Quo consilio cognito, fluvium septentrionalem Washingtonius trajecit. Ad Gulielmum Livingstonium C\u00e6sare\u00e6 Nov\u00e6 Gubernatorem literas scripsit, in quibus militiam ad fines tutandos evocari, pecora et omnia, qu\u00e6 ad victum pertinerent, ab or\u00e2 maritim\u00e2 amoveri jussit suasitque. Sub hoc tempus, propugnaculum Washingtonium expugnatum, pr\u00e6sidiumque, quod ex ampli\u00f9s duobus hominum millibus constabat, un\u00e0 cum legionis tribuno Magaw, \u00e0 Britannis captum.\n\nNullum, pr\u00e6ter hoc, pr\u00e6sidium insul\u00e2 Eboracesi erat Americanis, idque diuti\u00f9s tenere, vacuandi recipiendique rationi maxime contrarium fuit. Magna Washingtonium spes tenebat, hocce pr\u00e6sidium defendi posse; navesque Anglicas, qu\u00e6 fluenta septentrionalia navigare consueverant, ab hoc propugnaculo impediri posse confidebat. Hoc propugnaculo capto, aggerem Lee,  litore C\u00e6sare\u00e6 situm, vacuare decretum: at priusquam apparatus bellicus amoveri poterat, Cornwallis, Comes  Britannus, cum sex hominum millibus flumen septentrionale trajecit. Hic fluvius C\u00e6saream Novam \u00e0 Neo-Eboraco dividit.\n\nWashingtonius pedem retr\u00f2 tulit, et ad ripas fluminis Hackensackii consedit. Locus, quem jam occupabat, isti,  quem reliquerat, fer\u00e8 similis fuit: intersepiri, enim, flumina inter Hackensackia et Passaica, facil\u00e8 poterat. Appropinquantibus igitur, hostibus, sese Novam Arcam recepit, ubi aliquandiu commoratus, quasi cum Comite Cornwallis, si opus fuerit, dimicaturus; at ob exercit\u00fbs infirmitatem, Brunsvicum,  die, quo, Comes Cornwallis Novam Arcam intr\u00e2rat, sese contulit. Brunsvico copias castra movere jussit Washingtonius, manipulumque pr\u00e6misit, quasi cum hostibus confligendum sit. Nec locum hunc pri\u00f9s reliquit, qu\u00e0m Britannorum acies prima in conspectum venerit.\n\nDominus Stirling,  hostium motus observandi caus\u00e2, Princetoni\u00e6 relictus est, cumque copiis reliquis Trentoniam Washingtonius tendebat: ubi gradum sistere constituit. Scaphas omnes et navigia, qu\u00e6 ad ripas fluminis Delawariensis deligat\u00e6 sunt, colligi et custodiri jussit, impedimentaque et omnem belli apparatum trans flumen convexit. His extra hostium potestatem positis, mille ducentos homines Princetoniam misit Washingtonius, qui hostibus resistendi speciem pr\u00e6berent, et ipse cum duobus hominum millibus, qui nuper conscripti erant, subsequebatur.\n\nPriusquam Princetoniam venerat, nuncium accepit, \u201c Cornwallis, copiis auxiliaribus multis munitum, Brunsvico diversis itineribus proficisci, et in aciem postremam impetum facere velle. \u201d Celeri receptu opus fuit, et, die Decembris octavo, Americani, ad unum incolumes, flumen Delawariense transi\u00eare. Scaphas omnes Washingtonius ad ripam alteram fluminis deligatas, occupari, pontesque in viis ad ripas contrarias ducentibus, rescindi, copiasque ad vada omnia constitui et collocari jussit.\n\nAdeo acriter insequebantur hostes, ut pri\u00f9s eorum acies prima  in conspectum venit, qu\u00e0m exercit\u00fbs recedentis agmen novissimum scaphas et navigia conscendisset. Britones exercitu Americano de nov\u00e2 C\u00e6sarea expulso, copias ad flumen Delawariense, huc illuc, disponebant, et eorum manipuli omnes in partes imp\u00f9ne ibant redibantque. Ut scaphas aut navigia nanciscerentur, incass\u00f9m elaboratum. Non-nullos, etiam, pontes, qui ab Americanis recedentibus mod\u00f2 rescissi fuerant, refecerunt, Bordentoniamque firmum manipulum pr\u00e6miserunt. Id ideo fiebat, ut trajectus facilior, et Washingtonium vexandi facultas major esset, utpote qui, unde prim\u00f9m peteretur, omnino nesciebat.\n\nPutnam,  dux Americanus, interea, munitionibus aggeribusque \u00e0 Schuylkill ad Delawarum usque flumen faciendis qui pr\u00e6esset, \u00e0 Washingtonio imperatore missus est. Parva munimenta, ad vada custodienda, temer\u00e8  extructa: et oppidulum Germanicum,  haud procul \u00e0 Philadelphi\u00e2 situm, locus copiis ad conveniendum maxime idoneus, si hostes flumen transissent, Americanosque castris exuissent, \u00e0 Washingtonio edicebatur.\n\nHicce per C\u00e6saream Novam receptus, Americanos difficultates omnes, et varia pericula, subire coegit. Rebus adversis undique premebatur Washingtonius. Cum omnia circumspiceret, satis pr\u00e6sidii nusquam sperare poterat. Fortuna adversa spe bon\u00e2 null\u00e2 levabatur. Diffidens, at non desperans, tribunum legionis Reed sic compell\u00e2sse dicitur.\n\n\u201c Si ad partes Pennsylvani\u00e6 extremas recedamus, num Pennsylvanos nobis opitulaturos credis? \u201d Cui legionis tribunus Reed respondisse fertur: \u201c si comitatus inferiores subacti ac dediti fuerint, comitatus alii in hostium ditionem pervenient. \u201d Tunc Washingtonium dixisse ferunt: \u201c Ad Virgini\u00e6 partes extremas nobis recedendum est; multi, ad nos, salutis caus\u00e2, confugere cogentur, et, quid bello pr\u00e6datorio fieri possit, periclitandum; at si nobis fortuna inviderit, montes Alleghanienses postremo superandi. \u201d\n\nHoc in receptu, equitatus et tormenta majora uniuscujusque fer\u00e8 generis, Washingtonio defu\u00eare. Paucos intra dies, post propugnaculum Washingtonium expugnatum, pedem referre c\u0153perunt Americani. Copiarum recedentium pars magna, de eis, qui propugnaculum hoc tuebantur, conflata. Hi ex aggere isto tam subit\u00f2 pedem referre cogebantur, ut tentoria, lodices, et coquinaria vasa, necessari\u00f2 reliquerint.\n\nIta armati, et vestiti, s\u00e6penumer\u00f2 etiam pedibus nudis incedentes, ineunte hieme, per regiones, deditionis quam renix\u00fbs fortis amantiores, iter fec\u00eare. His incommodis circumdati, nonaginta milliarium iter fecerunt, eoque in spatio conficiendo, dies undeviginti insumpserunt, ut auxiliis expectatis temporis satis ad conveniendum daretur. Cum per civitates autem iter facerent, nulli fere ad eos sese recipiebant, multis, interim, ad Britannos confugientibus.\n\nParvum agmen, quod recedere inceperat, stipendia fer\u00e8 emeritum, in dies imminuebatur. Temporis, apud exercitum manendi, jam exitus instabat; utque  diutius stipendia mereri pergant, haud ullis precibus aut minis induci quiv\u00eare. Appropinquante hoste, imperatorem deseru\u00eare. Militia Pennsylvaniensis ad primum usque diem Januarii mensis apud exercitum manere debebat, at domum revertendi cupido tanta incessit, ut, eorum prohibendorum co\u00ebrcendorumque caus\u00e2, pr\u00e6sidia firma ad omnes fer\u00e8 trajectus disposita fuerint.\n\nLegiones du\u00e6 Ticonderog\u00e2 sese recipere, et cum Washingtonio agmen conjungere jam dud\u00f9m jubebantur: at ineunte mense Decembri, stipendia mereri desi\u00earant. Nomina igitur apud imperatorem denu\u00f2 profiteri abnuebant, omnisqu\u00e8 ad unum domum abi\u00eare. Dux Lee, qui copiis eois pr\u00e6fuit, flumen septentrionale trajicere, seque cum exercitu recedente aggregare \u00e0 Washingtonio s\u00e6penumer\u00f2 jubebatur; at jussis haud obtemperavit dux iste. Cum procul et \u00e0 suis, et ab hostibus abesset, \u00e0 Britannis circumventus captusque fuit.\n\nRes h\u00e6cce suspiciones genuit, illum, desperat\u00e0 Americanorum caus\u00e2, ad Britannos perfugisse. Etsi h\u00e6 suspiciones inanes erant, eadem, tamen, mala, ac si ver\u00e6 essent, peper\u00eare.\n\nEodem fere tempore, Philadelphiam relinquere, Baltimoriamque recedere, Congressui satius visum. His urgentibus difficultatibus, Washingtonius, tamen, interritus permansit. De salute public\u00e2, haud unquam desperavit. Constanti\u00e2 invict\u00e2, semper idem mansit, et exercitui vultum serenum et tranquillum perpetu\u00f2 pr\u00e6stitit.  Nihil, quod hosti officere, aut exercitum civesque hortari et animare posset, ab illo pr\u00e6termissum. Exercit\u00fbs statum mancum atque debilem, equitatu, tormentis majoribus, et pr\u00e6fectis peritis \u00e6qu\u00e8 carentem,  Congressui summo studio demonstravit suggessitque. Milites, in breve tempus conscriptos, fer\u00e8 inutiles esse docuit.\n\nHasce res Congressum sedul\u00f2 et summoper\u00e8 monuit: sed, ne aliquem l\u00e6deret, subjecit; \u201c metus timorque ne fama perdatur, ne bona publicentur, ne libertas in discrimen aliquod vocetur, me inculpatum ac purgatum, vestro judicio ac sententi\u00e2, exhibebunt: \u201d \u2014 utque nonnulla, inconsulto Congressu, agere et conficere sibi liceret, poposcit; at, ne, veni\u00e2 ist\u00e2 sibi \u00e0 Congressu concess\u00e2, nonnulli eum imperii nimis avidum esse ducerent, subjecit: \u201c se imperium nunquam cupiisse, vehementissimeque occasionem gladii in vomerem recudendi expectare. Attamen, imperatoris munus sibi diram necessitatem imposuisse, neminemque difficultatibus pluribus aut majoribus unquam reluctatum.\n\n", "9": "\n\n HIs rerum angustiis Washingtonius summ\u00e2 ope nitebatur, ut subsidia et auxilia quam prim\u00f9m comparentur. Duces Mifflin et Armstrong, civium Pennsylvaniensium expergefaciendorum caus\u00e2, missi. Tribunus legionis Reed, ad Livingstonium Nov\u00e6 C\u00e6sare\u00e6 gubernatorem, qui militi\u00e6 Neo C\u00e6sare\u00e6 evocationem sedul\u00f2 suaderet, item a Washingtonio missus. At h\u00e6c monita tam salutaria fer\u00e8 irrita fu\u00eare. Quindecim millia Philadelphiensium in unum conven\u00eare, et Washingtonium versus iter facere c\u0153perunt. Etsi horum plerique delicat\u00e8 et molliter degere assueti fuerant, tentoriis, tamen, et stabulis, s\u00e6pe etiam sub dio, noctem, summ\u00e2 hieme, tradux\u00eare.\n\nDuce Lee capto, exercit\u00fbs, cui Lee pr\u00e6positus, imperum ad Sullivanum, pr\u00e6fectum insignem, devenit. Hicce pr\u00e6fectus, imperatoris jussu, manipulum, ad locum, qu\u00f2 dux Lee copias perducere prorsus abnuerat, \u00e8 vestigio deduxit. Sub hoc tempus, Washingtonii exercitus, septentrionalium copiarum accessione, aliquantulum adauctus firmatusque.\n\nExercitus Americanus jam ex septem hominum millibus constabat, etsi, dum sese per C\u00e6sareas reciperent Americani, istius numeri fere nunquam dimidium ex\u00e6quavit eorum exercitus. Flumine Delaware interposito, duo exercitus sejungebantur. Britones, rebus secundis elati, copias per omnia fere oppida et municipia C\u00e6sare\u00e6 distrax\u00eare; quippe qui in Pennsylvaniam propediem trajicere, ponte glaciali, confidebant.\n\nQuorum de situ et multitudine simul ac nuncius acceptus, Washingtonius dixisse fertur, \u201c nunc alas pr\u00e6cidendi, dum tam lat\u00e8 dividuntur, occasio opportuna nobis oblata. \u201d Quocirca flumen Delaware denu\u00f2 trajicere, hostesque ad ripam fluminis alteram aggredi decrevit. Mensis Decembris die vigesimo quinto, sub noctem, tripartit\u00f2, flumen trajiciendi, consilium cepit perfecitque: et omniexercitu vix tandem \u00e6gerrim\u00e8 transmisso, bipartit\u00f2 agmen incedere c\u0153pit, et, quamvis diversis itineribus ad hostes contenderant, eodem, tamen, temporis puncto, omnes in hostium conspectum venere. Etsi jam plan\u00e8 lucescebat,  hostes, tamen, Americanorum adventum non pri\u00f9s sentiebant, quam in eos a copiis colonicis tormenta bellica, et cujusque generis arma ignivoma missa et displosa fu\u00eare.\n\nIlli,  tamen; nominis Britannici virtutisque bellic\u00e6 majorum haud immemores, fortiter resistebant, at, eorum duce occiso, plerique milites, interfecto imperatore, haud jam ampli\u00f9s certare, aut vitas hostium telis objectare volebant. Quocirca hostium mille sese Washingtonio eo die dediderunt.\n\nQuo pr\u00e6lio facto, res Americanorum l\u00e6t\u00e6, ac spes mult\u00f2 jucundior esse c\u0153perunt. Hisce copiis regis Britannici conductitiis,  qu\u00e6 coloniis tantum met\u00fbs malorumque s\u00e6penumero intulerant, aut occisis aut captis, omnis urbis primari\u00e6 amittend\u00e6 metus procul \u00e0 colonis  amotus. Nec deerant, qui hunc tam insperatum successum Deo optimo maximo, qui s\u00e6p\u00e8 humiles tollit, insignesque deprimit, tribuere dubitarent.\n\nFlumen Delaware Washingtonius iter\u00f9m trajecit, reditusque in urbem,  cum tam multis captivis, gaudium ingens per omnes ordines excivit. Tantam veteranorum manum de improviso opprimere, suisque in tentoriis contuberniisque clade ingenti afficere, miraculi portentique instar erat, summamque l\u00e6titiam per colonias omnese \u00e8 vestigio excitavit.\n\nImperatori, qui tam insigniter nomen Americanum virtute extulerat, succurrere et opitulari cuncti certatim properabant. Strenui gnavique, qui militiam evocarent, in partes omnes statim dimissi: multique, qui jam stipendia fere emeriti fuerant, exigu\u00e2 conducti mercede, apud exercitum diuti\u00f9s manere, et pro patri\u00e2 pugnando vulnera martia pati, haudquaquam ambigebant.\n\nCaptivis in custodiam traditis, Washingtonius denu\u00f2 fluenta Delaware trajecit, Trentoniamque, municipium in Nov\u00e2 C\u00e6sare\u00e2 situm, occupavit. Exercit\u00fbs Britannici manipuli plurimi Princetoni\u00e6 conven\u00eare, ubi agmen, quod Brunsvico iter mod\u00f2 fecerat, duce  comite Cornwallis, sese cum eis conjunxit. Imperator iste,  Trentoniam versus iter facere c\u0153pit, Americanosque, die Januarii secundo, paul\u00f2 post meridiem, anno Christi millesimo septingentesimo septuagesimo, fortissim\u00e8 aggressus est. Americanorum acies prima recedere cogebatur, attamen, insequentes hostes rivulo quodam tormentisque nonnullis, \u00e0 longi\u00f9s procedendo, impediebantur.\n\nSic, exercitus duo, in quibus spes opesque utriusque populi erant sit\u00e6, oppidulo quodam, parvoque rivulo, qui vadis, nonnullis in locis, transiri poterat, duntaxat separabantur. Exercitus, interim, Britannicus, ab opere cessavit, et ad redintegrandum pr\u00e6lium paratus, expeditusque, stabat.\n\nWashingtonius, interea, occasione utens, impedimenta clam auferri, ignesque crebros, qui speciem manendi hostibus pr\u00e6berent, accendi jussit; et intempest\u00e2 nocte exercitum subduxit, magnoque itinere Princetoniam contendit. Tunc pr\u00e6fectorum concilio militari habito,  in quo pr\u00e6liari, Philadelphiamque, si fieri potuit, incolumem servare, decretum, Princetoniam summo mane pervenit, tresque legiones Britannicas ibi positas procul dubio oppresserat,  ni manipulus, qui iter Trentoniam versus tunc temporis faciebat, Americanos conspicatus, nuncios qui commilitones e\u00e2 de re certiores facerent, pr\u00e6misisset.\n\nPrincetoniam copiis Americanis adventantibus, acies Washingtonii media ab Anglis acerrim\u00e8 petita, et sese fug\u00e6 mandare illic\u00f2  coacta. Hisce in angustiis, Washingtonius ad suos adequitavit, interque Americanos fugientes, hostesque insequentes, medium sese obtulit. Ducis precibus et exemplo tandem incitati, et pudore revocati, restiterunt,  telaque in hostes invicem vertere, et pugn\u00e2 eos lacessere c\u0153perunt Americani. Et quamvis Washingtonius, aliquandiu inter acies duas depr\u00e6liantes constiterat, nihilominus incolumis intactusque evasit: eum, enim, ad majora servari voluit c\u0153lum.\n\nHoc in pr\u00e6lio, copi\u00e6 Bruannic\u00e6 fortissim\u00e8 dimicabant, tantamque pr\u00e6stiterunt virtutem, quantam viros fortes pro aris et focis certantes, pr\u00e6 sese ferre condecuit. Legionum una, quam Mawhood, tribunus Anglicus ductabat, Americanorum multitudine interrita, adversarios sicis pr\u00e6fixis ade\u00f2 acriter adorti, ut Washingtonii ordines penit\u00f9s, et ubique, perturbarentur, et ad locum vulgarit\u00e8r Maidenhead nuncupatum, incolumes fere ad unum perrex\u00eare. \n\nAli\u00e6 legiones du\u00e6, sine mor\u00e2, aut incommodo ullo Brunsvicum perven\u00eare. Imperator, tamen, Britannicus, hoc tam improviso repentinoque Washingtonii nisu adeo vehementer exturbatus, ut Trentoniam reliquerit, cumque exercitu universo Brunsvicum contenderit. Ita unius spatio mensis, omnis C\u00e6sare\u00e6 Nov\u00e6 pars illa, Brunsvicum inter et flumen Delaware posita, \u00e0 copiis Britannicis occupata, iterumque ab Americanis recepta et recuperata fuit. Omnibus in locis, quas Washingtonius ab hostibus receperat, firmis pr\u00e6sidiis relictis,  cum reliquo exercitu recedere, et impedimenta ab hostibus tutari, satius visum. Resque gest\u00e6  anno Christi millesimo septingentesimo septuagesimo sexto pauca, Novo Eboraco excepto, commoda Britannis attul\u00eare.\n\n", "10": "\n\n DUM h\u00e6c gerebantur, mala plurima exercitus uterque perpessus. Militum Americanorum plures, calceamentis egu\u00eare; pedibusque nudis per aspera incedentes, vestigia cruore multo ac sanguine, ut plurimum, signabantur. Vestes quoque ad frigus arcendum haudquaquam sufficiebam. vixque in exercitu omni unum inveniri poterat tabernaculum tentoriumve; adeo, tamen, duci suo dediti addictique erant, ut h\u00e6c tam gravia, tamque intoleranda infortunia animo \u00e6quo tulerint.\n\nAd hoc, eorum fiduciam optimo jure meruit Washingtonius; et in milites ejus benignitas, affabilitasque sermonis, ad mala, quoque, omnia simul cum militibus subeunda alacritas, virtusque in rebus arduis dubiisque, mirum in modum, militum studia animosque in eum accendit. Pr\u00e6liis apud Princetoniam Trentoniamque factis, Annibalis vafritiem, cum C\u00e6saris virtute conjunxit; h\u00e6cque, de qua mod\u00f2 meminimus, victoria, etsi haudquaquam incruenta fuerat, vehementer, tamen, libertatis American\u00e6 amicos arrexit.\n\nMense Martio, anno Christi millesimo septingentesimo septuagesimo septimo, Dux Howe, quingentos milites, tribuni Bird ductu,  munimentorum Americanorum, haud long\u00e8  \u00e0 Novo Eboraco distantium, destruendorum caus\u00e2, misit. Frustr\u00e0 Washingtonius, armorum publicorum curatores,  ne impedimenta aliudve, ullo loco, qu\u00f2 hostium navibus aditus esset, deponerent, s\u00e6penumer\u00f2 commonefecerat. At eos ser\u00f2 delicti errorisque p\u0153nituit.\n\nPaulo post, Tryonius, dux Anglicus, cum millibus hominum duobus, Novo Eboraco solvit, Rempublicamque versus Connecticutensem cursum tetendit, ut bellica instrumenta, et apparatum Americanorum ibi deposita, summ\u00e2que incuri\u00e2 custodita, caperet. Hostes, multis vulneribus acceptis et illatis, pluribusque laboribus et difficultatibus summ\u00e2 virtute, et patienti\u00e2 mir\u00e2, superatis, voti compotes tandem facti: multa, tamen, vulnera accepta, dum sese ad naves recipiebant.\n\nEtsi ver jam fer\u00e8 exactum fuerat, exercitus, tamen, Britannicus in aciem venire, hostesque pr\u00e6lio lacessere, apparatu castrensi deficiente, nequivit. H\u00e6cce hostium mora, ad bellica instrumenta, apparatumque omnem expediendum parandumque, Washingtonio tempus, otiumque, pr\u00e6buit. Etsi imperio extra ordinem a civitatum f\u0153deratarum Americanarum Congressu, voce un\u00e2 hones tatus fuerat, continere,  tamen, eos, qui nomina jam dederant,  quique stipendia jam pen\u00e8 meruerant,  difficillimum factu reperit.\n\nUt, tamen, diuti\u00f9s apud exercitum manerent, pauci \u00e0 pr\u00e6fectis suis \u00e6gerrim\u00e8 inducti; plures, tamen, pr\u00e6 ducis amore,  in armis esse, patriamque tueri et defendere haud gravabantur. Magnum, certe, apud populares Washingtonii nomen mult\u00f9m s\u00e6pe alias profuit: nunc, autem, quin domum abirent, militiamque omnin\u00f2 detrectarent milites satis feliciter obstitit.\n\nSupplementa pluribus provinciis conscripta numerum militum statutum haud ex\u00e6quaverunt: attamen, dum sese Britanni Novo Eboraco continebant, multis copiis auxiliaribus firmatus Washingtonius. Tunc, demum, castra movit, et haud procul \u00e0 Brunsvico consedit, castraque est metatus.\n\nLocus, quem castris delegerat, natur\u00e2 editus munitusque fuit; aditusque ad Washingtonii castra hostium copiis adeo difficilis, ut hostes, nisi maximo periculo, appropinquare aut accedere minim\u00e8 poterant. Hinc,  C\u00e6sareas tuebatur, hinc, autem, exercitus Britanni motus omnes sedul\u00f2 servabat. Insidi\u00e6 mult\u00e6 dolique a duce Britanno, ad Washingtonium ex hoc tam commodo tamque idoneo loco eliciendum, incass\u00f9m struebantur;  quare Philadelphiam copiis maritimis aggredi satius visum: qu\u00e6 pulcherrima urbs, resistentibus fortissim\u00e8 Americanis, post pugnam longam cruentamque, tandem expugnata.\n\n", "11": "\n\n INTEREA, civitatibus fer\u00e8 omnibus mediis potiti erant Britanni, quum septentrionalibus provinciis res majores accidebant. Burgoyne, dux Britannus, qui bellum lacubus et provinciis proximis gereret, cum veteranis quibusdam copiis, missus est.  Ticonderogam cepit, lacuque Georgio lustrato, castra ibi ad fluminis Hudson origines posuit. Hic, autem,  ducis Britanni impetus a fortissimo Gates coercitus; pr\u00e6liisque duobus Marte vario factis, decimo septimo die Octobris, Christi anno millesimo septingentesimo septuagesimo septimo, sese un\u00e0 cum exercitu suo dedere coactus est.\n\nVictoria h\u00e6cce per civitates Americanas universas gaudium ingens excivit. Gentes populique Europ\u00e6i, at maxim\u00e8 Galli, qui pr\u00e6judicio aut invidi\u00e2 Britannorum gloriam jamdudum avebant imminui, cladis hujusce nuncium l\u00e6tissim\u00e8 accep\u00eare. Multi fortissimi peritissimique cohortis Hibernic\u00e6 pr\u00e6fecti, coloniarum f\u0153deratarum Americanarum tuendarum caus\u00e2, nomina ultr\u00f2 ded\u00eare.  Plures, san\u00e8, Galli, nobiles domi,  pro libertate American\u00e2 sese insigniverant. In his pr\u00e6cipuus fuit Fayette, Gallus nobilis. Hicce adolescens fortis, undevigesimum agens annum, Americanorum partes amplexus, ad libertatem eorum, tuendam, insit\u00e2 ad gloriam cupiditate, nobilique ad laudem impetu, impulsus est.\n\nIneunte anno millesimo septingentesimo septuagesimo septimo, mense Januario, Morristoniam, oppidulum Nov\u00e2 C\u00e6sare\u00e2 situm, ut exercitui nudo perfugium pr\u00e6beretur, Washingtonius secessit. H\u00ecc,  tamen, multis incommodis circumsessus circumventusque fuit. Militum Americanorum numerus, pr\u00e6  hostium multitudine parvus erat; etsi hostes, juxta ac cives Americani long\u00e8 aliter \u00e6stimabant. Error iste, a Washingtonio, quippe qui multitudinis magn\u00e6 speciem pr\u00e6bere avebat, consulto fovebatur. Pr\u00e6fectis, in locis, qu\u00f2 hostium copi\u00e6 minime accedere poterant, dispositis, commeatus invicem facillime dabantur. Error, quoque, quo laborabant hostes, de vero militum Americanorum numero, Washingtonium ejusque exercitum ab omni impetu hostili tutum securumque reddidit.\n\nDum regionem illam passim lustrabantur copi\u00e6 colonic\u00e6, Britones populatum exeuntes vexabant, intraque fines exiguos sese continere cogebant. Velitationibus nonnullis duos inter exercitus aliquandi\u00f9 factis, hiems reliqua traducta est.\n\nEtsi jam ante\u00e0, hoc libro, satis multa de hujus anni rebus gestis dicta sint, pauca, tamen, disserere, et paullo alti\u00f9s qu\u00e6dam repetere, tempus admonuit. Magn\u00e6 crant difficultates cum quibus conflictandum erat Washingtonio, ob exercitum sustentandum ac vestiendum. H\u00e6, autem, non sol\u00e6 erant qu\u00e6 heroi nostro, hoc tempore, undique instabant. Pennsylvania et C\u00e6sarea Nova eum enix\u00e8 et magnoper\u00e8 flagitabant, ut hostium incursiones a domibus suis propulsaret. His in civitatibus plures fu\u00e8re, qui damnorum pristinorum memores, et periculum ob hostium proximitatem capiti aut fortunis timentes, cujusvis opes contra illius potentiam crescere malebant, adeoque pr\u00e6judicio ac invidia c\u00e6ci fiebant, ut culp\u00e2 et incuri\u00e2 Washingtonii, omnia mala, qu\u00e6 obtingebant, evenisse et accidisse aiebant. Qui leges apud Pennsylvanos, tune temporis, potestatem ferendi habebant, (e\u00f2, qu\u00f2d, forsitan urbis primari\u00e6 capt\u00e6  pigebat,) ut  Washingtonium in hiberna ire, et exercitum sub pellibus,  seu tentoriis, ob frigus brumale, quod jam instabat, collocare et ponere voluisse auditum, multas de eo res dictu f\u0153das ad Congressum scripserunt, palamque turpia de illo effutire, et pr\u00e6dicare haud dubitabant.\n\nQu\u00e6 omnia invict\u00e2 quadam animi vi facillim\u00e8 edomuit, inimicosque fateri tandem coegit, omnia qu\u00e6 acciderant, nec ab ullo, Deo optimo maximo excepto, provideri,  nec si provisa essent, prohiberi poterant. Nunc ad res gestas Christi anno millesimo septingentesimo septuagesimo octavo enarrandas nosmetipsos accingamus.\n\nSub anni posterioris finem, ad gnavit\u00e8r acriterque bellandum, heros noster nil infectum reliquit. Ut tot milites haberent Americani, quot Britannos habere jam exploratum compertumque fuerat, vehementissim\u00e8 a Washingtonio fuit elaboratum. Quosdam \u00e8 suo numero selectos, qui un\u00e0 cum Washingtonio exercit\u00fbs statum inspicerent, in castra delegavit Congressus. Rationem,  eis, exhibendam curavit Washingtonius, qu\u00e2 omnia, ad exercitum alendum, vestiendum, armisque ornandum necessaria, accuratissim\u00e8 demonstravit. Ut stipendium pr\u00e6fectis, qui de patri\u00e2 ben\u00e8 meruerant, in posterum proferretur, ac propagaretur, enix\u00e8 contendit. Stipendium, ut minus \u00e6quo,  pr\u00e6sertim fide imminut\u00e2, illos edocuit; mala, item, plurima, qu\u00e6 tam praefectis quam militibus gregariis, hocce bello, communia fuerant; plurimos, etiam, fortes viros, qui sese magistratu aut jam abdicaverant, aut propediem abdicare cogerentur, ob illorum oculos posuit.\n\nH\u00e6c adeo salutaria monita e\u00f2 gratiora tam civibus quam militibus esse debebant, qu\u00f2d stipendii nil sese accepturum autumavit Washingtonius. Rerum Americanarum scriptores gestarum, sub hoc tempus, f\u0153dus cum Gallorum Rege, Ludovico decimo sexto, ictum, enarrabunt. Cujus f\u0153deris nuntio accepto, Britanniamque perlato, Rex, Conciliumque Regni Anglici publicum, sese omnia Americanis, qu\u00e6 paulo ante abnuerant, concedere et condonare dix\u00eare.\n\nConditionum harum, \u00e0 Britannis t\u00f9m prim\u00f9m oblatarum, nuncium primum \u00e0 Tryon, duce Britanno, qui tunc temporis Eboraco Novo pr\u00e6fuit, accepit Washingtonius. Conditiones ist\u00e6, \u00e0 Britannis demum oblat\u00e6, qu\u00e6,  si matur\u00e8 aut tempestiv\u00e8 dat\u00e6 essent, pacem duas inter gentes procul dubio serv\u00e2ssent, proper\u00e8 a Congressu populoque Americano sunt repudiat\u00e6.\n\nEodem fere tempore, Gulielmus Howe, eques Britannus, imperio militari sese abdicavit, Britanniamque est reversus. Henricus Clintonius, eques quoque Britannus, qui ei successerat, vix ad munia obeunda sese accinxit, cum Philadelphiam vacuefacere jussus fuit. Qu\u00e2 vacuefact\u00e2, plurimisque levibus pugnis hostibus attritis vexatisque, exercitum Washingtonius, C\u00e6sare\u00e2 Nov\u00e2, haud long\u00e8 \u00e0 mari aliquandi\u00f9 continebat.\n\nClassis Gallica, cujus expectatio Britannos Phil adelphiam vacuefacere coegit, ser\u00f2ad bellum hostibus inferendum advenit: Eboracum, quoque, Novum expugnare, aut omnin\u00f2 bello appetere, incommodum, et \u00e0 re long\u00e8 alienum est visum. Ad propugnaculum ab hostibus \u00e6dificatum, et in Insul\u00e0 Rhodensi situm, Gallicis et Americanis copiis in unum collatis, expugnare satius visum.\n\nQuo constituto, Sullivanus, dux Americanus, qui copias pedestres duceret, \u00e0 Washingtonio est missus. Cum  paulum abfuit quin hostium opera expugnarentur, classis Britannica in conspectum venit. D'Estaing, Gallus nobilis, qui Ludovici decimi sexti classi pr\u00e6fuit, ut cum hoste quam prim\u00f9m confligeret, naves solvit,  et in altum est provectus: at tempestas tanta subit\u00f2 coorta, ut classem alteram Eboracum Novum, alteram Bostoniam, sese recipere, navium reficiendarum caus\u00e2, coegerit.\n\nCum classes amb\u00e6 \u00e8 conspectu jam ablat\u00e6, et in altum procul \u00e0 terra provect\u00e6 fuissent, Sulliva- Novum expugnare, aut onmno bello appetere, nus, de quo mod\u00f2 meminimus, sperans, navibus Gallicis reducibus, hostiumque copiis maritimis aut captis, aut tempestate disjectis, sese perbrevi hostium opera omnia expugnare posse, propugnaculum acerrime aggredi et obsidere instituit. Consilio,  autem, D'Estaing, sese Bostoniam, reficiend\u00e6 classis caus\u00e2, recipiendi, cognito, in Sullivani fortis exercitu, querimoni\u00e6 liber\u00e6 exaudiri, et \u00e0 militibus gregariis, in socios,  mali auctores, jactari et rejici c\u0153pt\u00e6\n\nH\u00e6c sententia nonnullis inimica videbatur. Mala attamen, qu\u00e6 in re tam insperat\u00e2 timenda forent, providit  Washingtonii mens cauta, Fayetteque, Gallus pr\u00e6nobilis, imperatorem, h\u00e2c in re, plurim\u00f9m adjuvit. Epistolis nuntiisque multis, super hac re, ultr\u00f2 citroque missis, ad alia qu\u00e6dam avocabatur Washingtonius.\n\nSub anni insequentis finem, nempe, anni Christi millesimi septingentesimi septuagesimi octavi, cum plurima jam transacta fuissent, cumque hiems instaret, ad Canadam, Britannicam provinciam, et civitatibus Americanis conterminam, manu magn\u00e2, invadendam, animum appulit Congressus. Coloniarum  f\u0153deratarum Americanarum consilium Congress\u00fbs erat, anno insequenti, Canadam, in gentibus copiis, terr\u00e2 marique simul invadere.\n\nConsilium hocce Canadam invadendi conceptum, et pen\u00e8 perfectum erat, inscio Washingtonio. Ut  ad Benjaminum Franklin, philosophum clarissimum, qui,  eo tempore, reipublic\u00e6 American\u00e6, apud Parisios, vicem gerebat, liter\u00e6, h\u00e2c super re, scriberentur, \u00e0 Congressu Washingtonio pr\u00e6ceptum. At Washingtonii mens provida tantum facinus  tam exiguis copiis suscipere renuit. Quapropter ad Congressum, literas, h\u00e2c de re, exaravit, in quibus ab incepto tam periculoso cives dissuasit. Washingtonii, igitur, consilio tandem probato, ab incepto destiterunt, quipp\u00e8 quod plus laboris et periculi, quam glori\u00e6 aut fruct\u00fbs ullius, habiturum esset.\n\n", "12": "\n\n NUNC res anno millesimo septingentesimo septuagesimo no no gestas tempus explicandi. Hic et insequens annus, null\u00e2 re memorabili gest\u00e2, transiit. Civitates, Gallorum  societate animat\u00e6, hostes, successu desperato, certamen tam iniquum detrectaturos rat\u00e6,  segni\u00f9s remissi\u00f9sque agere c\u00e6perunt: has spes inanes esse Washingtonius enix\u00e8 demonstravit; literis, enim, quas ad Congressum misit, pacem long\u00e8 abesse, eamque ab animis hostium prorsus alienam esse, sedulo edocuit.\n\nUt supplementa annua,  omniaque, qu\u00e6 ad exercitum alendum sustentandumque apta forent, quam prim\u00f9m fierent, pararenturque, summopere institit:  tanta, autem, hominum animos mentesque invaserat securitas,  ut, monitis tam salutaribus spretis, vix tandem impelli quivit Congressus, qu\u00f2 imperatorem  milites iterum conscribere jusserit. Parata, qu\u00e6 ad bellum anno insequenti gerendum necessaria fuere, tardissime procedebant; et  cum exercitum in armis esse, bellumque hostibus inferre oportuit, nihil aliud quam parata decretaque nonnulla, ad milites scribendos, factum est Aerarium quoque ad summum inopi\u00e6 deductum: qu\u00e6 res imprimis magnas in exercitu difficultates concit\u00e2sse videtur.\n\nQuin imo, legiones Nov\u00e2 C\u00e6sare\u00e2 conscript\u00e6, Washingtonii imperio non audientes, quum iter facere, seseque cum alter\u00e2 exercit\u00fbs parte conjungere jubebantur, prorsus abnuebant. Quo facto, Maxwell, dux Americanus, literas ad Washingtonium mittendas curavit, in quibus  eum certiorem fecit, legionum earum pr\u00e6fectos omnes, tribuno suo dixisse, \u201c nisi C\u00e6sare\u00e6 Nov\u00e6 consilium publicum querelis injuriisque suis remedium finemque posuerit, sese triduo imperio militari, quod \u00e0 Congressu acceperant, procul dubio abdicaturos. \u201d\n\nAt Washingtonius, qui infortunia malaque plurima, qu\u00e6 exercitus Americanus, mir\u00e2 cum patientia, di\u00f9 perpessus fuerat, prob\u00e8 sciebat, pr\u00e6fectorum istorum consilio temerario vehementissim\u00e8 fuit commotus; quanquam, enim, exercit\u00fbs querimonias justas esse cognovit, mala, tamen, qu\u00e6 in patriam manatura ex tam temerari\u00e2 tamque inconsult\u00e0 ducum sententi\u00e2 forent, animo cauto plan\u00e8 jam prospiciebat.\n\nItaque, rem tantam animo di\u00f9 secum ipse volutans, literas, quas earum legionum pr\u00e6fectis exhibeat, ad Maxwell, de quo mod\u00f2 mentionem fecimus, misit; quibus in literis, amici  ducisque vice fungens, militibus pr\u00e6fectisque Americanis superbiam  insitam, virtutemque  quam s\u00e6penumer\u00f2 arduis in rebus jam antea pr\u00e6stiterant, concitare est conatus. \u201c Nil, \u201d inquit, \u201c quod mihi unquam accidit, tam graviter me pigebat, quam charta a pr\u00e6fectis istis ad consilium Nov\u00e6 C\u00e6sare\u00e6 publicum missa. \u201d\n\nUt paucis absolvam, pr\u00e6fectos illos, quanquam pertinacissime in sententi\u00e2 aliquandi\u00f9 perstiterant, mira Washingtonii affabilitas, constantia, comitasque sermonis, ad munia  officiumque suum perbrevi redire coegerunt. Mihi quidem in primis difficile videtur, constantiorne  in civium effrenam libidinem licentiamque coercendo, an contra hostes acie pugnando fortior fuerit, dignoscere.\n\nAd hanc pr\u00e6fectorum nonnullorum defectionem, aliud accessit malum; exercitus, nempe, Americanus, non vestibus mod\u00f2 idoneis, verum etiam victu necessario indigebat. Annus, etiam, messes largas, frugesque amplas, libertatis propugnatoribus invidebat. Agricol\u00e6 porr\u00f2, vomerem  in gladium convertere s\u00e6pe cogebantur; fides,  quoque, publica adeo infirma erat, ut nihili penderetur; adeo, denique, magnis difficultatibus circumventus erat Washingtonius, ut cibaria qu\u00e6dam, exercit\u00fbs alendi caus\u00e2, magistratus poscere, necessitate temporum dir\u00e2, s\u00e6pe coactus. Ali\u00e0s, cibariorum inopi\u00e2, manipulos diversas in regiones qui  victum necessarium vi et armis pararent, mittere cogebatur.\n\nSubsidium  hocce tandem quoque defecit; regiones, enim, exercitui proxim\u00e6, victum militibus necessarium ministrare prors\u00f9s abneg\u00e2runt. Multi, enim, coloni Americani, Britannorum sociorumque s\u00e6viti\u00e2 excitati, et Washingtonii comitate et lenitate capti allectique, omnia ad victum necessaria ultr\u00f2  ded\u00eare. Washingtonio, igitur, quem antehac tutorem defensoremque populares  duxerunt, aut exercitum dimittendi, aut vi et armis cibaria parandi, necessitas dira imponebatur. Exercitus  eum cibaria, cives libertatis bonorumque defensionem poposc\u00eare.\n\nExercit\u00fbs necessitudinibus subvenire, civesque injuri\u00e2 non afficere, in primis arduum videbatur. Disciplinam, porr\u00f2, militarem apud exercitum, li-  beris  ex hominibus, maxim\u00e2 ex parte, conflatum, difficillimum semper fuit: apud exercitum omnibus necessariis rebus nudum expertemque, vix mortalium est. In h\u00e2c rerum difficultate, ita sese gessit Washingtonius, ut militibus, juxta ac civibus carissimus sit factus. Nulla, itaque, res memorabilis, exercitu tam nudo, tamque mal\u00e8 necessariis omnibus rebus instructo, geri poterat.\n\nHostes, contra, qui Novum jam Eboracum aliasque regiones impun\u00e8 tenebant, et, quocumque libuit,  liberrim\u00e8 vagabantur, omnibus rebus necessariis plene ornati instructique, hominum multitudine long\u00e8 pr\u00e6stabant,  atque terrorem maximum, quacumque incedebant, incolis incutiebant. H\u00e6cce militum in\u00e6qualitas  ad flumen Hudson clarissim\u00e8 est perspecta; quum, enim, duo exercitus castra movere c\u00e6pissent, Britanni flumen trajicere, copiasque in unum  conferre facillime poterant, Americani, autem, ob numerum exiguum, nil magnum ordiri, neque longi\u00f9s a castris prodire audebant.\n\nLocum propugnaculumque non procul \u00e0 Novo Eboraco positum, vulgo West-Point dictum, incolumem  servare vehementissim\u00e8 avebat Washingtonius. Ut locus iste servari incolumis posset, manipulos, civitatibus multis, ob periculi instantis magnitudinem, petentibus, necessari\u00f2 denegare cogebatur. Ineunte anno,  Henricus Clintonius, eques Anglicanus, qui summam imperii jam tenebat, quasi locum illum adorturus esset, castra movit: at qu\u00f2 magis locum Americanis tam utilem aggredi videbatur Clintonius, eo magis animum intendit Washingtonius, ut locus iste qu\u00e0m munitissimus esset; locoque illo perbrevi munimentis et pr\u00e6sidio firmo ab omni impetu hostili tuto facto, Clintonius, dux Britannus, ab oppugnatione destitit, et ad Rempublicam Connecticutensem iter intendere constituit.\n\nQu\u00e0 in regione, pulcherrimas multas urbes, et oppida, partim incendit, partim diruit, partim expugnavit. Washingtonius, autem, qui rerum magnarum servandarum caus\u00e2, parva amittere, et negligere instituit, non plus auxilii, regionum incolis earum, per quas iter hostes faciebant, q\u00f9am quod ad hostium vim prohibendam satis foret, ferre potuit. Etsi nihil magnum tam exigu\u00e2 manu gerere poterat, vigilantia, tamen, Washingtonii tanta fuit, ut hostes, quacumque ratione poterat, vexare haud destitit. \u2014 Ludovicus decimus sextus, Gallorum rex, Americanorum partes amplexus, eos militibus, navibus, et pecuni\u00e2 plurim\u00f9m adjuvit.\n\n", "13": "\n\n FORTASSE haud long\u00e8 a re nostr\u00e2 alienum erit, quas res Americani, Christi anno millesimo septingentesimo octogesimo primo, pr\u00e6stiterunt, paucis disserere. Anno superiore, nihil memorabile gestum. Hic, autem, annus, de quo nunc agimus, seditionem gravem apud milites legionis  Pennsylvaniensis secum attulit. Die Januarii primo, tredecim millia militum legionis istius, in seditionem apertam erup\u00eare: ad Congressum sese processuros, et, nisi injuriis remedium satisfactionemque impetr\u00e2ssent, militiam penit\u00f9s detrectaturos dictitantes.\n\nWayne, dux Americanus, qui legioni isti pr\u00e6erat, seditionem compescere incass\u00f9m nitebatur. Omnes Princetoniam versus, un\u00e0 cum sex tormentis  majoribus bellicis, iter facere c\u0153perunt. Omnium, qu\u00e6 postul\u00e2runt, literis scriptis, ad Congressum rationes  miserunt; Quibus in literis petebant, ut stipendium, sibi jam diu debitum, \u00e8 vestigio  penderetur; utque stipendium in posterum omnibus, qui nomina  profiteri perseverarent, salvum pr\u00e6staretur. \n\nLegionis Pennsylvaniensis pr\u00e6fecti, Congressus pars qu\u00e6dam, et de consilio Pennsylvaniensi publico delegati nonnulli, seditiosos milites istos in gratiam cum pr\u00e6fectis reducere conabantur. Etsi horum postulata justissima erant, tamen, dum in seditione apert\u00e2 continuarent, nil his concedendum jure posse Washingtonius duxit; qu\u00f2d si eorum postulatis venia aut licentia ulla daretur, exemplum pessimum disciplin\u00e6 militari exhiberetur. Ut brevis sim, seditiosi tandem ad officium redire inducebantur: hostes, interea, ut regis Britannici partes milites isti Pennsylvanienses amplecterentur, nil infectum  aut intentatum reliquere: at, hi, contra, etsi pr\u00e6fectorum suorum imperio parere recusabant, hostium tamen conatus conditionesque ab eis sibi oblatas statim respuebant.\n\nDe his militibus Pennsylvaniensibus, deque e\u00e2 seditione satis jam dictum puto: nunc ad rem, et heroa nostrum revertamur. Cum hostes haud procul a Washingtonii villa fundoque  bellum gererent, ad montem Vernonium milites nonnullos, qui recentia cibaria petant, exposuerunt. Multorum, qui antea postulata hostium talia concedenda non putabant, \u00e6dificia cremabantur. Id ne malum accideret, Washingtonii villicus et dispensator hostium postulata concedenda esse censuit.\n\nQuod cum Washingtonius comperit, villicum suum graviter objurgavit, et dixisse fertur, \u201c sese \u00e6dificia sua omnia comburi, qu\u00e0m auxilium ullum de fundo suo ad hostes asportari aut deferri, maluisse. \u201d Ad priores omnes difficultates Washingtonii h\u00e6c quoque nova accessit.\n\nHocce anno, bellum acerrim\u00e8 in Carolin\u00e2 gerere instituunt Britanni. Cum di\u00f9, atque marte vario,  pugnatum esset, exercitus, tandem, ambo, certamen, loco, vulg\u00f2 Guilford apud Carolinienses dicto, ini\u00eare. Britannos Cornwallis, comes  Anglicus, Americanos, autem, Greene, ducebat. Pr\u00e6lium istud, de quo nunc agitur, decimo quinto Martii mensis die, anno  supra dicto, commissum; at disciplina militaris, qu\u00e2 Britanni tunc temporis gentes omnes superabant, tandem evicit;  itaque penit\u00f9s fusi fugatique sunt Americani, et omnes in partes disjecti. \n\nQuo pr\u00e6lio facto, Cornwallis, comes Anglicus, Virginiam versus iter tendere instituit. Henricus, autem, Clintonius, eques  Britannus, qui, tempore eo, copiis omnibus Britanni regis, his in regionibus, pr\u00e6fuit, auxilii ad Cornwallis nihil mittere poterat; quippe qui, Washingtonium Eboracum novum \u00e8 vestigio  adorturum, verebatur; nihil, porr\u00f2 ad eum decipiendum a Washingtonio fuit pr\u00e6termissum crebrisque castorum mutationibus, Clintonium formidine perpetu\u00e2 exagitavit. Cornwallis, interea, oppidulum apud Virginienses, Eboracum vulgo nuncupatum, cepit, expugnavitque, nullo fere resistente; quem, tamen, subsequebatur duobus cum hominum millibus, La Fayette, Gallus pr\u00e6nobilis, qui, motuum  hostilium observandorum caus\u00e2, a Washingtonio fuerat pr\u00e6missus.\n\nSub Sextilis finem, De Grasse, comes Gallicus, qui classi Ludovici decimi sexti pr\u00e6positus fuerat, cum triginta navibus longis, in conspectum venit. Agmina socia, ad oppidulum Eboracum apud Virginienses obsidendum, partim terr\u00e2, partim mari procedebant. Copi\u00e6 omnes, nonnullis militibus Virginiensibus, quos Nelsonius, dux Americanus ducebat, receptis, ad duodecim hominum millia, vigesimo Septembris die, ut Eboracum expugnarent, ubi Cornwallis cum exercitu suo consederat, maximo studio, accingebantur. Classis, insuper, Gallica, quam De Grasse ducebat, eodem fer\u00e8 tempore, in conspectum venit, et ne commeatus,  aut auxilium ullum hostibus afferri poterat, sedul\u00f2 prohibuit.\n\nPrimo obsidionis die, Scammellius,  tribunus Americanus, pr\u00e6fectus egregius, mortem pulcherrimam obiit. Sub idem tempus, Cornwallis, literas, ab Henrico Clintonio, equite, accepit, quibus in literis, certior factus est,  \u201c Digbyum ducem Anglicum navalem, ad oras Americanas, cumnavibus longis quibusdam appulisse;  pr\u00e6fectosque omnes Britannos, auxilium ad eum quam prim\u00f9m mittere constituisse. \u201d Quibus literis perlectis, non cunctandum sibi censuit Cornwallis, quin ad fortiter resistendum sese illic\u00f2 accingeret.\n\nDie Octobris decimo, agmina socia exercit\u00fbs Britannici propugnacula et opera expugnare contendebant; hostes, interim, haud timidi resistunt: maxim\u00e2 vi et virtute utrinque certatur. Dum h\u00e6c geruntur, Cochranus, pr\u00e6fectus Britannus, cum literis alteris \u00e0 Clintonio ad Cornwallis est missus. Fortis ille pr\u00e6fectus, qu\u00f2 intenderat, incolumis pervenit, classemque Gallicam navigio aperto, evitavit. Eodem, quo Americani Gallique, oppidulum Eboracum expugnare c\u0153perant die, literas a Clintonio ad Cornwallis missas tradidit, et statim fere interficitur. Obsessores, interim, Charonta,  navem longam Britannicam, armis ignivomis incenderunt.\n\nComitem Cornwallis sub hoc tempus, monitum fuisse ferunt, ut, relicto Eboraco, saluti su\u00e6 exercitusque receptu celeri  consulat. Qu\u00f2d si sese recipere c\u0153pisset Cornwallis, et si exercitus ejusfugatus, aut captus fuisset, nobilis istius ducis temeritas magis reprehendenda, quam virtus aut fortitudo in graviter seque exercitumque defendendo, laudanda videretur. Undecimo obsidionis die, obsessores propius accedere c\u0153perunt; interim sociorum vis crescere, Britannorumque virtus indies minui c\u0153pit.\n\nTandem, autem, vulneribus multis datis acceptisque, Cornwallis, aut exercitum dedendi, aut communi omnium saluti, fug\u00e2, consulendi, necessitatem sibi impositam videbat. Quocirca, multa secum ipse volvens, ad extremum, cum exercitu recedere, si fieri potuit, decrevit. Navigia, igitur, quam plurima statim fieri, omniaque, qu\u00e6 ad exercitum transportandum opus esset, parari jussit. Summo silentio omnia gerebantur. In animo habebat Cornwallis, impedimenta  omnia relinquere; \u2014 manipulumque, qui saucios \u00e6grosque curarent, in castris manere jussit, literis, item, scriptis, qu\u00e6, post discessum, Washingtonio darentur.\n\nDimidi\u00e2 jam exercit\u00fbs parte ibi flumen transportat\u00e2, tempestas magna subit\u00f2 coorta est, qu\u00e6 navigia scaphasque omnes adeo disjecerat, ut exercit\u00f9s pars, qu\u00e6 cis flumen erat, neque trajicere;  neque, ob  c\u00e6li s\u00e6vitiam, pars illa, qu\u00e6 flumen jam transmissa erat, aut sese ad commilitones recipere,  aut ratione ull\u00e2, reverti poterat; tandem, autem, quum jam meridies instaret, navigiis scaphisque omnibus, parvo accepto incommodo, reductis, nil aliud, pr\u00e6ter deditionem sibi relictum videbat fortis Cornwallis.\n\nDie, itaque, Octobris mensis decimo septimo, Comes Cornwallis, literas ad Washingtonium mittendas curavit, quibus, per viginti quatuor horarum spatium tantummod\u00f2 inducias petebat, itemque ut de deditionis just\u00e6 conditionibus inter eos conveniret.  \u2014 Legati,  itaque, utrinque, e\u00e2 de re, missi: sociorum vicem gerebant De Noailles, Gallus nobilis, et Laurens, tribunus Americanus, cujus pater, eo ipso tempore, turri Londiniensi captivus tenebatur.\n\nUndevigesimo Octobris die, Christi anno millesimo septingentesimo octogesimo primo, Cornwallis cum exercitu universo, sese in Americanorum Gallorumque ditionem, jure belli, dedidit. Septena, aut ampli\u00f9s, hominum millia, eo die, dedebantur. Pr\u00e6fectis  militibusque captis sarcinas intactas habere permissum. Quindecim, porr\u00f2, nautarum millia, sese quoque dedere cogebantur; omnes, item, naves long\u00e6,  in victorum potestatem devenere. Copi\u00e6 terrestres  Congressui, navales, autem, Gallis dabantur.\n\nPaucis diebus post deditionem, Henricus Clintonius eques Britannus, Novo Eboraco solvit, et cum viginti quinque navibus longis, militibus delectis refertis, in subsidium Cornwallis devenit; at, postquam deditionem factam esse accepit,  Novum versus Eboracum cursum denu\u00f2 intendit.\n\nIn re tam l\u00e6t\u00e2, gaudium patri\u00e6 amatorum celandum, aut reprimendum haud censuit Washingtonius: omnes, enim, ad unum, pr\u00e6fectos, militesque, pro concione, ob virtutem et patientiam invictam, quam s\u00e6penumero arduis in rebus pr\u00e6stiterant, summoper\u00e8 laudavit. Supplicationem, quoque, Deo optimo maximo, qui Americanos tam insigniter adjuverat, decrevit; edixitque, ut omnes, Deo, ob hoc tantum beneficium, gratias ex animo haberent. Washingtonius, autem, valde nitebatur, ut captivi summ\u00e2 cum humanitate tractarentur. Per tres provincias, Virginiam, nemp\u00e8, Terram Mari\u00e6,  et Pennsylvaniam, ejus jussu distributi cibariis eisdem, quibus exercitus Americanus, vescebantur.\n\nGrati\u00e6 maxim\u00e6 Washingtonio, Rochambeau comiti Gallico,  itemque pr\u00e6fectis et militibus cunctis ob virtutem eximiam \u00e0 Congressu agebantur: itemque decretum fit, ut, in sempiternam rei memoriam, columna marmorea Eboraci statueretur, societatem Galliam inter et Civitates f\u0153deratas Americanas posteris tradens. Washingtonius, autem, Eboracum Novum versus exercitum ducere decrevit; ubi, quoniam urbem istam expugnare nequiverat, in hiberna cum exercitu secessit.\n\n", "14": "\n\n QUINTO Maii die, anno milesimo septingentesimo octogesimo secundo ab Christo nato, Guyus Carletonius, eques Anglicus, Eboracum Novum advenit, qui \u00e0 rege Britanno summam imperii acceperat. Statim atque ad oras Americanas appulit, Washingtonium Congressumque certiores fecit, \u201c de pace apud Parisios agi c\u0153ptum fuisse. \u201d Copi\u00e6, interea Anglic\u00e6, pr\u00e6sidia omnia, qu\u00e6 tenuerant in Carolina Australi, et Georgi\u00e2, deseru\u00eare,  et Eboracum Novum sese conferre constituerunt, De pace duas inter Nationes, sub mensis Novembris finem, anno supra scripto, tandem Luteti\u00e6 Parisiorum conventum crat:  qu\u00e2 fact\u00e2 pace, rex Britannus Colonias omnes Americanas liberas, et sui juris esse agnovit et confessus est.\n\nUnus ex eis, qui pacem duas inter gentes conciliabant, fuit Benjaminus Franklinius, utriusque juris Doctor, et in philosophia pr\u00e6clarus. Hic vir egregius, decimo septimo Januarii mensis die, Christi anno millesimo septingentesimo et sexto, Bostoni\u00e6 apud Novanglos,  natus fuit. Philadelphiam adhuc puer demigravit, ubi ingenio simul ac industri\u00e2 bonorum omnium laudes adeptus est. Juvenibus quibusdam ingenuis sibi adscitis, Franklinius societates literarias plurimas instituit, qu\u00e6 Bostoniam, Eboracum Novum, aliasque ad urbes, paulatim serps\u00eare.\n\nAnno milesimo septingentesimo vigesimo quinto ab Christo nato, Franklinius Britanniam devenit, ibique aliquandi\u00f9 commorabatur. Belli initio, Franklinius, pacem,  qu\u00e0m duellum malebat. Februario Mense, anno millesimo septingentesimo septuagesimo septimo, qui pacem Britanniam inter et civitates f\u0153deratas Americanas conciliaret, \u00e0 Congressu missus est: quod negotium sibi \u00e0 Congressu creditum, mir\u00e2 facilitate,  industri\u00e2 et prudenti\u00e2 confecit.\n\nSeptuagesimum annum agens, ad Gallic\u00e6 studium et scientiam lingu\u00e6 animum appulit. Valetudine firm\u00e2 multos per annos usus, podagr\u00e2 ad extremum laborans, patriam revisit; ubi, munia multa, civium caus\u00e0, jam senex obivit; at valetudine in pejus quotidi\u00e8 ruente, muniis  omnibus sese abdicavit, privatusque aliquandiu degit. Tandem, octogesimum quintum agens annum, die Aprilis septimo, Christi anno millesimo septingentesino et nonagesimo, fato  functus est. Franklinii ingenium, amorque in patriam, nomen ejus celeberrimum merit\u00f2 fec\u00eare. Ejus, porr\u00f2, vita, juvenes Americanos ad facinora pr\u00e6clara incitare debet: quipp\u00e8 qui, sine claris ullis natalibus, animi tantummod\u00f2 vi qu\u00e2dam, claritudinem summam est assecutus.\n\nHocce in bello, octoginta hominum millia Americani, Britanni ver\u00f2 quadrigena millia, amiserunt. Talis, porr\u00f2, belli hujus exitus fuit, quod Columbi terram inter orbis terrarum nationes posuit.\n\nBello jam confecto, exercitum dimittere Congressum oportebat. Civitates, autem, militibus fortibus, qui martia ob patriam pugnando vulnera passi, stipendia tam merit\u00f2 debita persolvere nequibant: quique animam, ob patri\u00e6 amorem, si opus fuerit, effundere haud timebant, sine pr\u00e6mio aut mercede ull\u00e2, domum jam erant dimittendi.\n\nLiter\u00e6, auctoris nomine celato, per castra Americana, tumult\u00fbs caus\u00e2 excitandi, sedul\u00f2 cireumferebantur. Washingtonius, qui tunc in castris erat, periculum providebat, ac nequis literis ex istis tumultus aut seditio oriretur, sedul\u00f2 cavebat. Consilio,  itaque, pr\u00e6fectorum convocato, mala, qu\u00e6 ex proposito tam temerario oritura credebat, demonstravit. Fortitudo ejus amorque in patriam, nunquam ali`as magis, qu\u00e0am h\u00e2c in re, enitu\u00eare. Cum tumultum istum suum in commodum convertere potuisset, cumque rex aut tyrannus fieri perfacile licuisset, Washingtonius, tamen, civium libertatem et jura duntaxat respiciens, militum animos lenibat, civiumque libertatem integram et inviolatam servabat.\n\n", "15": "\n\n DIE secundo mensis Novembris, exercitus omnis Americanus dimittendus erat.  Die illo, Washingtonius, pr\u00e6fectis cunctis militibusque valedixit. Mensis ejusdem vigesimo quinto die, exercitus Britannus Eboracum Novum vacuum reliquit, in eamque urbem paulo post, Washingtonius ingressus est, summo cum consensu l\u00e6titi\u00e2que civium omnium, paucis tantummod\u00f2 exceptis, qui, republic\u00e2 turbat^a, omnia, qu\u00e0m otium malunt. Exercitu dimisso, Washingtonius Annapolim profectus, ut diplomate sibi \u00e0 Congressu, belli initio, dato, sese abdicaret: qu\u00e2 imperii abdicatione \u00e0 Congressu palam accept\u00e2, Washingtonius \u00e0 Consilio civitatum f\u0153deratarum omnium Americanarum publico conditor alter tutorque reipublic\u00e6 judicatus est. Eo pr\u00e6sente, pericula multa, et mala, qu\u00e6 s\u00e6penumer\u00f2 perpessi, inter semetipsos recensebant;  libertatis, quam nemo bonus,  nisi cum anim\u00e2 simul amittit, pacisque,  Washingtonii dexter\u00e2 maxim\u00e8 part\u00e6, animis gratissimis recordabantur. Washingtonium stupebant, major altiorque qui privatus videbatur, (quipp\u00e8 qui imperium libentissim\u00e8 deposuerat, cum tenere facillim\u00e8 potuisset) qu\u00e0m quum exercitum victorem imperator duceret. Diploma Washingtonio \u00e0 Congressu datum, quod eis nunc reddidit \u00e0 quibus fuerat acceptum, h\u00eec subjiciendum putavimus: \u201cColoniarum f\u0153deratarum delegati, GEORGIO WASHINGTONIO salutem dicentes, eum copiarum omnium, qu\u00e6 jam vel conscript\u00e6 sunt, vel olim conscribentur, ducem et imperatorem constitu\u00eare.\u201d\u2014Quod diploma, \u00e0 Peytonio Randolph Congress\u00e2s \u00e6side, et Carolo Thompson \u00e0 secretis, decimo septimo Junii die, Christi anno millesimo septingentesimo septuagesimo quinto, signatum scriptumque, Washingtonio traditum. Tempore, quo diploma hocce accepit Washingtonius, coloniis f\u0153deratis auxilii externi spes nulla; sine armis militaribus erant, sine propugnaculis, navibus, copiis bello exercitatis, pr\u00e6fectisque rei militaris peritis. Imperio accepto, Washingtonius vitam supplicio summo, rem autem publicationi, obnoxiam fecit. Quantas res pro patri\u00e2 gessit! quanta, denique, mala, pro libertate communi certans, \u00e6quo animo subiit! Si Cam\u00e6n\u00e6 omnes, si facundia et suadela ipsa mihi centum ora, vocem ferream, linguamque Ciceronem ipsum eloquio vincentem, darent, haudquaquam Washingtonii Iaudem, tam multis et variis meritis dignam, memorare aut pr\u00e6dicare possum. Res ejus gest\u00e6 majores sunt, qu\u00e0m ut sermone pedestri dign\u00e8 scribantur. Maronis doctiloqui, aut vatis M\u00e6onii,  musam ingeniumque postulant.\n\nWashingtonius jam ad montem Vernonium properabat, ubi \u00e0 conjuge pi\u00e2, vicinis, famulis, servisque l\u00e6tissim\u00e8 est acceptus, et, habitu militari deposito, gladium vomere libentissim\u00e8 commutavit. Agricultur\u00e2 maxim\u00e8 delectabatur. Fundo ad Vernonium montem posito, pr\u00e6cipu\u00e8 occupabatur, qui triticum, poma terrestria, linum, multos, pr\u00e6terea, pecudum, jumentorumque greges, quotannis extulit.  Eo inspectante, pannos varios fabricaverunt ejus servi, et vestium satis ad vestiendum fer\u00e8 mille hominum, singulos in annos,  fecerunt. Peregrini omnes, qui Americam septentrionalem peragrare instituerunt, Washingtonium semper visebant. Canes multos circum se alebat, et un\u00e0 cum familiaribus quibusdam, tunc temporis Alexandri\u00e6 degentibus, nonnunquam venabatur. Vitam ejus moderabatur temperantia: diluculo primo, \u00e8 lecto surgere solebat, totoque die rebus rusticis absumpto, horam circiter nonam dormitum  ivit. H\u00e6c facere haud destitit, nisi cum hospitum pr\u00e6senti\u00e2 eum prohibebat. Mensa ejus saluberrimis cibis vinoque instruebatur; attamen, victu simplici, ut plurim\u00f9m, utebatur, vinique minim\u00e8 bibax fuit. Academiam Alexandri\u00e6 munificentissim\u00e8 instituendam curavit. Pauperibus benefacere haud cessavit; instar, enim, solis, mundum universum beneficio afficere volebat.\n\nHic, autem, non alienum videtur, locum, herois nostri pr\u00e6senti\u00e2 celebratum, paucis depingere. Vernonius mons, rip\u00e2  Virginiensi Potomac fluminis, ubi duo milliaria latum, pulcherrim\u00e8 situs est. Mons iste acclivis pedibus ducentis mare superat, cujus fastigium jugera decem continet, et in me dio, simplicitate august\u00e2, villa apparet.  Dom\u00fbs frons, qu\u00e6  flumini contraria, porticu nonaginta sex pedes long\u00e2, et viginti alt\u00e2, decoratur. Al\u00e6 nemoribus fruticibusque variis ornantur; prospectus \u00e0 fronte in agros vald\u00e8 delectat; sylva, insuper, parva, qu\u00e6 secund\u00f9m ripas fluminis Potomac pertinet, Anglicanas, et Americanas bestias, tam  feras, quam cicures, alit. H\u00e6 res, un\u00e0 cum navibus, qu\u00e6 flumine labuntur, locum istum prors\u00f9s jucundum reddunt. Parvulum trans rivum, \u00e0 parte septentrionali, campus latus segetes, et pascua, greges multos et armenta ostendit; latum, interim, flumen, et silv\u00e6 remot\u00e6 culti colles, vallesque ad terram Mari\u00e6 pertinentes, grande aliquid spectantium oculis offerunt. In his locis am\u00e6nissimis quatuor fer\u00e8 annos attriverat Washingtonius, cum ad Congressum civitatum omnium f\u0153deratarum Americanarum, qui Philadelphi\u00e6 convenit, missus sit: cujus conventus moderator electus fuit. Etsi mult\u00e6 et vari\u00e6 sententi\u00e6 apud cives, de nov\u00e2 reipublic\u00e6 form\u00e2, erant, una, tamen, sententia omnes tenebat, summam rerum administrationem Washingtonio mandari oportere. Washingtonius igitur, summo omnium bonorum consensu, civitatum f\u0153deratarum Americ\u00e6 septentrionalis Pr\u00e6ses primus electus fuit. Die Martii quarto, Christi anno millesimo septingentesimo octogesimo nono, formam reipublic\u00e6 novam lucem videre, \u00e0 Congressu populoque statutum fuerat; at causis quibusdam intercedentibus, Washingtonius de pr\u00e6sidis officio haud ante diem decimum quartum Aprilis certior fuit factus. Postridie ejus diei, Eboracum Novum profectus est. Dum e\u00f2 cursum tendebat, via, per quam ivit, populo frequenti referta. Multi jam militi\u00e2 functi, colonique, honoris grati\u00e2, ei obviam procedebant. Pons domini, civis Philadelphiensis, haud procul ab urbe situs, quem trajicere volebat Washingtonius, floribus omnibus coronisque ornabatur. Postquam Eboracum Novum venerat Washingtonius, ut jurejurando sese, (prout lex postulat,) obstringeret, nequid detrimenti, eo pr\u00e6side, libertas Americana caperet, \u00e0 populo Congressuque petitum. Pr\u00e6sidis officio accepto, Washingtonius orationem habuit luculentam, quam,  quia sciunt omnes, pr\u00e6terire est animus. \u2014 Cum rerum habenas et moderamen sumpsisset Washingtonius Civitatum Americanarum status adeo infirmus omnibus videbatur, ut multi, rationem rempublicam gubernandi novam non di\u00f9 duraturam esse, crederent. Grande \u00e6s alienum, et \u00e0 Congressu et a privatis, peregrinis multis debebatur. Conatus omnes, nummorum debitorum solvendorum causa facti, incassum erant; tum, quia in \u00e6rario nihil eral; tum, quia, pecunia, qua vulgo utebatur plebs, nihili pendebatur: has ob causas, fiebat igitur, ut persolvere fere poterat nemo. Ad hoc, cives inter sese, de ratione nova rempublicam ordinandi, vehementissime dissidebant. Rationem illam multi indignabantur, quorum plurimi in Congressum novum electi erant. Conventum novum nonnulli flagitabant, alii, autem, facta infecta volebant. Civitates du\u00e6, Septentrionalis, nempe, Carolina, et Insula Rhodensis, ad novam reipublic\u00e6 formam accedere recusabant.\n\nAd hoc,  ir\u00e6 acerb\u00e6 civitates f\u0153deratas Americanas inter gentemque Britannicam acriter exercebantur. Altera gens alteram f\u0153difragam appellare. Fines, insuper, civitatum f\u0153deratarum haudquaquam statuti aut vulgo cogniti erant. Exercitus civitatum omnium Americanarum sex cenios homines vix continebat. Nec pecunia quidem, ad amicitias emendas, nec vis ulla ad pericula propulsanda, civitatibus novis aderat. Plu rima alia mala exitium libertati American\u00e6 minitabantur, eo, pr\u00e6sertim, tempore, quo reipublic\u00e6 American\u00e6 gubernacula sumpsit Washingtonius.\n\n", "16": "\n\n QUANTUM utilitati communi profuerit Washingtonius, quantamque Americam, ex humili, reliquerit, in primis ejus est, qui ad \u201c patris patri\u00e6 \u201d vitam scribendam accingitur. Muniis civilibus omnibus \u00e0 Congressu constitutis, homines idoneos, qui munia ea \u00e0 Congressu pr\u00e6scripta fideliter obirent, designare pr\u00e6sidis fuit. Homines idoneos, qui rempublicam rect\u00e8 integr\u00e8que administrarent, seligere, simulque eos potestate donare, imprimis arduum erat; hoc,  autem, in delectu faciendo, ab ir\u00e2, odio, amiciti\u00e2, et inimicitiis penit\u00f9s vacuus fuit Washingtonii animus.\n\nHis tot tantisque difficultatibus circumventus Washingtonius, Alexandrum Hamiltonium,  tribunum, \u00e6rario pr\u00e6fecit. Rerum exteris cum nationibus gerendarum curam Thom\u00e6 Jeffersonio tradidit. Dux Knox bello pr\u00e6positus. Edmundum Randolphium causarum publicarum procuratorem constituit. Hi pr\u00e6sidis primi consiliis intimi erant. Pr\u00e6fecti,  qui ab unaquaque civitate \u00e6rario pr\u00e6positi fuerant, eadem munia denu\u00f2 obibant.\n\nPacem amicitiamque cum Indis confirmare in primis studebat Washingtonius. Dux Lincolnius, dominus Griffinus, ct tribunus Humphreys, qui cum Indis agerent, \u00e0 Washingtonio pr\u00e6side missi sunt. Hi Indorum istorum principibus quibusdam haud procul \u00e0 finibus Georgi\u00e6 occurrebant. At pax non convenit, quia, credo, Indorum istorum principes Hispanorum qu\u00e0m Americanorum imperia perferre malebant.\n\nInsequenti, tamen, anno, quod superiori fieri nequiverat, tandem factum est. Satius pr\u00e6sidi visum, Eboraci Novi, qu\u00e0m Hispanorum intra fines, cum Indis agere. Ut hoc facili\u00f9s fieret, Willetius, exercitus nuperi tribunus, quasi de privatis rebus acturus foret, \u00e0 Washingtonio est missus. H\u00e6c pr\u00e6sidis mandata adeo callide tribunus iste fortis exsequebatur, ut nationis illius principes Novum Eboracum venire polliciti sint. F\u00e6dus,  itaque, die septimo Sextilis, anno Christi millesimo septingentesimo et nonagesimo, ist\u00e2 cum gente Indorum, Eboraci Novi, ictum fuit.\n\nPacem aliis cum Indis confirmare incass\u00f9m conatus est Washingtonius. Pr\u00e6sidem usus jam edocuit, spe omni pacem cum Indis confirmandi adempt\u00e2, militum quod satis esset, in armis habere. Hanc,  autem, rem ad umbilicum ducere difficillimum fuit. Indorum nationes hominum multitudine abundabant, nec militaris disciplin\u00e6 expertes erant. Arma et apparatum bellicum \u00e0 Britannis intra civitatum f\u00e6deratarum Americanarum fines degentibus accepisse ferebantur.  Harmar et Sinclair, duces Americanos, clade insigni affecerant,  et per quinquenium fer\u00e8 invicti permans\u00eare.\n\nTandem, autem, Christi anno millesimo septingentesimo nonagesimo quarto, Wayne, dux Americanus, eis calamitatem insignem intulit, et, paulo post, pax  hos inter Indos civitatesque f\u00e6deratas Americanas facta est. Dum hoc bellum gerebatur, conatuscrebri ad amicitiam Indorum aliorum conciliandam nequicquam facti. Eodem, fere, tempore, nova cum Indis agendi instituta ratio,  nemp\u00e8, ut moribus feris barbarisque relictis, ad humanitatem, agrorum cultum, aliasque artes ingenuas adducerentur.\n\nIta, Washingtonio rerum habenas tenente, pax cum Indis facta est, qu\u00e6 hactenus inviolata permansit, et di\u00f9 duratura videtur: conditio, porr\u00f2, immanium Indorum illorum indies in melius crescere videtur. Ratio,  enim, Indos Americanos ad humaniorem vit\u00e6 institutionem alliciendi, \u00e0 Washingtonio inchoata, ab ejus successoribus sedul\u00f2 servata est.\n\nRes e\u00e6dem, qu\u00e6 ante Washingtonium Pr\u00e6sidem evenerant, quo min\u00f9s pax civitates f\u0153deratas Americanas inter et Hispaniam fieret, et nunc obstit\u00eare. Christi anno millesimo septingentesimo septuagesimo nono, dominus Jay,  \u00e0 Congressu priori, qui pacem cum Hispaniarum rege, si mod\u00f2 fieri posset, conciliaret, fuit dimissus. At, cum per biennium fer\u00e8 pacem isto cum rege facere conaretur, re infect\u00e2,  domum tandem reversus est.\n\nDisceptatio longa legatum inter Hispanum et Pr\u00e6sidem Americanum de populi utriusque finibus facta. Tergiversantibus, autem, Hispanis, quumque civitates f\u0153derat\u00e6 American\u00e6 jus suum armis persequi nequirent, multi de civibus Americanis malo in Pr\u00e6sidem animo esse. Hispanorum injurias tam iniqu\u00e8 tulerunt ut sese ad Hispanos ab Americanis defecturos palam minarentur.\n\n", "17": "\n\n His tot difficultatibus circumdatus Washingtonius, quid ingenium, quid mens sibi conscia recti, efficere posset, s\u00e6pius expertus. Christi anno millesimo septingentesimo nonagesimo tertio, Galli quatuor Philadelphi\u00e2 profecti, qui bellum Hispani\u00e6 \u00e0 civitatum f\u0153deratarum partibus nonnullis inferrent, legato Gallico missi sunt. Washingtonius, autem, nequid bellum genti cum civitatibus f\u0153deratis Americanis amiciti\u00e2 conjunct\u00e6 inferretur, cavere et providere debebat.\n\nGubernatori,  igitur, civitatis istius in quam Galli isti quatuor iter fecerant, imperavit, ut homines illos intra fines suos contineat, neve bellum cuilibet inferre sinat. Wayne, insuper, dux Americanus, \u00e0 pr\u00e6side jubebatur propugnacula extruere, et, si transire conentur, eos vi prohibere. Cives multi Kentuckienses, in Hispanos animo adeo mal\u00e8 affecto erant, ut Gallis libentissim\u00e8 succurrere, Hispanorumque intra fines bellum gerere, vellent.\n\nDum h\u00e6c geruntur, Kentuckienses multi Washingtonium Congressumque petebant, ut flumine Mississippiensi sibi uti liceret; simulque  pr\u00e6sidem iniquitatis insimulabant, qui regionum occidentalium incolis jura tam necessaria denegaverat. H\u00e6c Kentuckiensium petitio verbis liberrimis scripta erat, et, n\u00ee remedium tot tantisque incommodis et injuriis propositum fuerit, sese ab societate omni cum reliquis civitatibus Americanis discessuros pr\u00e6dicabant.\n\nHos tumultus sedare, Gallos \u00e0 bello Hispanis inferendo deterrere, simulque, armis depositis, pro libero usu fluminis Mississippiensis cum Hispaniarum rege pacisci, Washingtonio contigit. Quod, etsi difficillimum erat, ad exitum, tamen, felicem perduxit Washingtonius. Ante Kentuckiensium petitionem pr\u00e6sidi Congressuique oblatam, Washingtonius, (quipp\u00e8 qui incolarum occidentalium \u00e6grimoniam solicitudinemque prob\u00e8 cognoverat,) virum inclytum Thomam Jeffersonium jussit, ut Reipublic\u00e6 Kentuckiensis gubernatorem certorem faceret,  sese omni ratione laborare et niti, ut, Kentuckienses, sine molesti\u00e2 aut impedimento ullo, eo flumine uterentur. Ad hoc, Galli \u00e0 bello civitatibus Hispanis inferendo deterrendi \u00e0 pr\u00e6side erant.\n\nWashingtonius, interim, Thomam Pinckneyum ad Hispaniarum regem legavit. Et, Christi anno millesimo septingentesimo nonagesimo nonagesimo quinto, f\u0153dus cum Hispaniarum rege ictum fuit, quo f\u0153dere, omnia qu\u00e6 de finibus fluminisque Mississippiensis usu petebant Americani, facillim\u00e8 ab Hispanis concedebantur.\n\nHis, igitur, rebus fiebat, ut Kentuckiensium aliorumque querimoniis \u00e6grimoniisque impositus sit finis. Otium et tranquillitas in civitatibus omnibus Oceanum Atlanticum attingentibus \u00e8 vestigio restituebantur. Rerum harum maxima, navigatio, nemp\u00e8, fluminis Mississippiensis, cujus caus\u00e2, legati multi ultr\u00f2 citroque missi fuerant, tandem finita.\n\nMagn\u00e6 erant difficultates, quibuscum conflictandum fuit Washingtonio, amiciti\u00e6 cum Hispanis, tempore illo, conciliand\u00e6 caus\u00e2; at, mult\u00f2 majores \u00e0 Washingtonio superand\u00e6 erant priusquam pax Britanniam inter et civitates Americanas f\u0153deratas confirmaretur.\n\nGens altera uti supra diximus alteram f\u0153difragam appellare. Belli mala fini\u00earat pax; iras, autem, animosque duas inter gentes haudquaquam mulserat. In civitatibus f\u0153deratis Americanis, haud deerant,  qui Britanniam Americ\u00e6 inimicam esse, bellumque nuperum repressum tantummod\u00f2, non, ver\u00f2, suppressum fuisse, crederent. Paulo post belli finem, Joannes Adams, \u00e0 Congressu priori,  qui f\u0153dus cum Britannis feriret dimisus est: at Britanni, eo tempore, Americanorum amicitiam respuebant.\n\nCum Britannos oraret, ut, ex f\u0153dere, propugnacula nonnulla intra civitatum f\u0153deratarum Americanarum fines sita desererent,  responsum fuit, \u201c Americanos leges, qu\u00e6 pecunias civibus Britannis debitas haud persolvere jubeant, tulisse. \u201d Justitiam adeo adamavit Washingtonius, ut eam patri\u00e6 amori non posthabuerit.\n\nH\u00e6c, autem, ad amicum quendam, e\u00e2 de re, scripsisse fertur. \u201c Civitates ist\u00e6 improvid\u00e8 infeliciterque, ne injust\u00e8 dicam, profect\u00f2 fec\u00eare, qu\u00e6  leges, f\u0153deris violandi caus\u00e2, tulerunt. In adversarios rect\u00e8 justeque facere, ubique tutum. Si fidem serv\u00e2ssent Britanni, et propugnacula occidentalia nobis non reddidissent, deorum hominumque fidem rect\u00e8 imploraremus. \u201d\n\nAlium ad amicum, eadem de re, scribens, sic locutus Washingtonius: \u201c Quam vald\u00e8 nobis dolendum, causam f\u0153deris violandi tam justam Britannis esse, qu\u00e0mque turpiter, ex rerum difficultate, nobis agendum. \u201d Cum prim\u00f9m pr\u00e6sidis officium accepisset Washingtonius, ratione omni sibi nitendum putabat, ut, quid consilii caperent Britanni, quidve de rebus Americanis sentirent, compertum haberet. H\u00e2c de re, domino Morrisio, (qui Europam, quibusdam de causis, profectus fuerat,) negotium mandatumque dedit Washingtonius. Qu\u00e6  mandata fideliter capessivit Morrisius; at, Britannos, civitatum f\u0153deratarum voluntati haud obtemperaturos, comperit. Post, ver\u00f2, annos duos, cum stabilitas firmatasque civitatum f\u0153deratarum clarissim\u00e8 perspicerentur, Britanni, dominum Hammondium, legatum primum, ultr\u00f2 mis\u00eare. Quo facto, Washingtonius pr\u00e6ses Thomam Pinckneyum ad Britannorum regem legavit. \n\n", "18": "\n\n SUB idem tempus, bellum Galliam inter et Bri tanniam Magnam exortum est. Washingtonii, ver\u00f2, prudentia et sapientia, belli hujusce jam inde ab initio, civitates f\u0153deratas Americanas nationi neutri obnoxias esse volu\u00eare. Belli, porr\u00f2, eventus, quam sanum hocce Washingtonii consilium fuerit, plenissim\u00e8 demonstravit; etsi, principio, \u00e0 multis res h\u00e6cce vehementissim\u00e8 fuit improbata.\n\nBellum nuperos inter civitatum f\u0153deratarum Americanarum hostes, et earundem amicos, in civium pectoribus iras plurimas odiaque f\u0153da in gentem alteram, et, in alteram, amicitiam excivit. Cupere et favere Gallis ob societatem antiquam Americani; multique, patriam periculo objectare, qu\u00e0m Gallis suppetias non ferre, malu\u00eare. Pr\u00e6sidis edictum civium plurium voluntati votisque plan\u00e8 repugnabat. Cives,  enim, Americanos, \u00e0 studio partium immunes servare, difficillimum fuit.\n\nWashingtonii, insuper, consiliis populus adhuc favebat, at, h\u00e2c in re, civium pars bona,  pr\u00e6sidis resistere edicto, qu\u00e0m obtemperare, malebant. Pr\u00e6sidis, tamen, constantia et sententia flecti aut mutari nequibant; et utilitati communi inservire, qu\u00e0m gratiam suam augere, satius ei visum Odium, porr\u00f2, in Britannos haud minus fuit. Britannos, enim, Indos ad bellum Americanis inferendum impellere, nautasque Americanos vi capere, Turcasque in cives f\u0153deratarum civitatum incitare, \u00e0 plerisque, pro certo, creditum.  Britannos quippe civitatum f\u0153deratarum Americanarum magnitudinis crescentis zelotypos esse, Americani autumabant.\n\nNonnulli in Congressu pecunias Britannis debitas persolvi non oportere aiebant; communicationemque omnem, dum meli\u00f9s recti\u00f9sque in Americanos facere inciperent Britanni, penit\u00f9s prohiberi. Bellumque pr\u00e6sens duas inter gentes intentare omnia videbantur. Gallorum fautores bellum cum Britannis exoptare; alii, autem, Britannis magis obnoxii, bellum cum eis reformidare.\n\nInterea, cum omnes bellum jam instare putarent, Washingtonius, pacem otiumque retulit, dominumque Jay ad sancti Jacobi aulam apud Anglos legavit. Qu\u00e2 re, induci\u00e6 dabantur, cunctisque litibus, qu\u00e6 gentem utramque aliquandi\u00f9 exagitaverant, finis tandem impositus. Pr\u00e6sidem quavis cum gente, inconsulto senatu, de pace agere sinebant; f\u0153dus, itaque, Britanniam Magnam inter et civitates f\u0153deratas Americanas, fuit ictum.\n\nF\u0153dus istud, de quo nunc agitur, commodissimum, quod confici aut comparari poterat, dixit Jay; quodque ab Americanis haud respuendum arbitrabatur. Senatu Americano isto de f\u0153dere deliberante, senatorum unus, contra senat\u00fbs leges atque regulas, f\u0153deris exemplar,  ad typographum quendam, divulgandi caus\u00e2, misit. Quo cognito,  scintilla velut ignis, indignatio maxima civitates cunctas f\u0153deratas Americanas commovit. Ir\u00e6 et \u00e6grimoni\u00e6 qu\u00e6 aliquandi\u00f9 sopit\u00e6 videbantur, ab integro,  exars\u00eare.\n\nQuinetiam, nonnulli potestatem fer\u00e8 omnem Britannis concessam illo f\u0153dere, Gallosque socios veteres fidosque, turpiter desertos pr\u00e6dicabant. Illi,  ver\u00f2, qui moderati modestique haberi volebant, nimium Britannis concedi, minimum, vero, accipi, dix\u00eare. Consilia plurima Bostoni\u00e6, Eboraci Novi, Philadelphi\u00e6, aliisque in urbibus convocabantur, quibus in consiliis, f\u0153dus istud, populo libero et forti penit\u00f9s indignum esse, decretum. \n\nHi animorum motus, tempestatesque tant\u00e6, Washingtonium incitare ad cogitationem majorem, non ver\u00f2 ad consilii aut sententi\u00e6 mutationem compellere aut adigere quiv\u00eare. Ad amicum quendam sic scripsisse fertur Washingtonius, \u201c ratio una tantummod\u00f2 restat, eademque verum qu\u00e6rere, idque solum persequi, demonstrat. \u201d F\u0153dus jam pridem sancire Washingtonium constituisse; idque bello pr\u00e6stabilius duxisse, omnin\u00f2 verisimile est: attamen, eum vehementissim\u00e8 pigebat, f\u0153dus istud ade\u00f2 \u00e0 plebe reprehendi, simulque sibi plaudebat, cum reputaret, tempus forsitan haud procul abesse, quo plebs consilia in melius referret. Pacem cum orbe terrarum universo (dummod\u00f2 honest\u00e8 fieri potuit) servare avebat Washingtonius. Mala bellis tanta inesse putavit, ut, nisi necessitudo maxima posceret, ea non suscipienda aut sumenda arbitratus sit.\n\nDomini Jay legationem, ultimam cum Britannis pacem servandi rationem, merit\u00f2, duxit Washingtonius, f\u0153derisque, mod\u00f2 cum Britannis icti, rejectionem belli pr\u00e6nunciam proculdubio fore prob\u00e8 cognovit. Qu\u00e6 pr\u00e6sidis prudentia civitates f\u0153deratas Americanas belli  calamitatibus eripuit; at civium in Britannos animi ir\u00e6que haudquaquam minuebantur. Pr\u00e6sidis gratia apud cives aliquantul\u00f9m, eo f\u0153dere, fuit imminuta; quod,  tamen, mult\u00f2 ante, providebat.\n\nF\u0153dere tandem \u00e0 Congressu sancito, id irritum efficere, \u00e0 quibusdam enix\u00e8 tentatum; pecunias, enim, vim f\u0153deri dando necessarias,  prim\u00f2 denegare  Congressus. Nonnulli, porr\u00f2, in Congressu, pr\u00e6sidem, chartas, documenta, et auctoritatem flagitare,  quibus fretus, dominus Jay, f\u0153dus tale cum Britannis ferire ausus erat. H\u00e6c Congress\u00f9s flagitatio Americanos prim\u00f9m conquirere docuit, pr\u00e6sidem an Congressum penes f\u0153dera feriendi potestas esset. H\u00e2c super re, disceptatio longa in Congressu facta.\n\nCum sententi\u00e6 ist\u00e6 pr\u00e6sidi nunciarentur, respondit, \u201c diem se ad deliberandum sumpturum. Eo, autem, tempore, angustiis magnis premebatur Washingtonius. F\u0153dus istud vulgus improbabat; illi, qui sententi\u00e6 hujusce autores fu\u00eare, sese certiores, isto de f\u0153dere, fieri tantummod\u00f2 postulav\u00eare. Nec, ver\u00f2, ignorabat Washingtonius, si Congress\u00fbs voluntati, h\u00e2c in re, non obtemperaverit, neminem non dicturum, pr\u00e6sidis culp\u00e2 aut incuri\u00e2, f\u00e6dus tam turpe cum Anglis percussum fuisse. At officcio fideliter fungi, nullaq\u00fbe pallescere culp\u00e2, Washingtonio vulgi favore carius fuit. Rempublicam Americanam salvam tutamque tenere, jusjurandum  cogehat. F\u0153dera feriendi potestatem penes pr\u00e6sidem esse, et leges ita voluisse, Washingtonio plan\u00e8 videbatur.\n\nHas cogitationes secum di\u00f9 ipse volvens, hujuscemodi responsum ad Congressum misit. \u201c Sententiam vestram, qu\u00e6 me chartas, documenta, et pr\u00e6cepta flagitaverat, quibus fretus legatus Americanus, qui ad sancti Jacobi aulam apud regem Britannum, \u00e0 me missus fuerat, f\u0153dus illo cumrege percussit, sedul\u00f2 mecum ipse mente agitavi. Multa mihi di\u00f9 volventi, h\u00e6c potior sententia visa. F\u0153dera feriendi, quavis cum gente, facultatem pr\u00e6sidi legibus mandatam esse. Senatum ver\u00f2 Americanum f\u0153dera sancire, aut irrita efficere posse. Illos, autem, qui decretum istud ad me mis\u00eare, nullam omnin\u00f2 potestatem tale aliquid pr\u00e6sidem poscendi habere. Quocirca, decreta illorum obsequi, aut morem gerere, nequeo. \u201d\n\nEtsi chartarum flagitatio, par\u00f9m procedebat, consilii, tamen, istius fautores pecunias f\u0153derivim addendo necessarias strenu\u00e8 denegabant. Sancitum, tandem, f\u0153dus, civibusque per edictum nunciatum, ut f\u0153deri audientes essent. Pecunias vim f\u0153deri addendo necessarias denegare, fidem publicam necessari\u00f2 imminuisset. Cum disceptation longa facta esset, pecunias f\u0153deri servando necessarias pr\u00e6bere, \u00e6gerrim\u00e8 \u00e0 Congressu decretum.\n\nQuamvis hac in re, Washingtonius nil per se agivoluit; tamen,  ex ejus consilio f\u0153dus sancitum plane liquet. F\u0153dere, enim, isto, \u00e0 pr\u00e6side et Congressu sancito, pecuni\u00e6, f\u0153deri necessari\u00e6, nisi  summ\u00e2 cum fam\u00e6 jactur\u00e2, denegari nequibant. F\u0153dus istud, ita cum Britannis percussum, plus commodi qu\u00e0m damni Americanis attulit. Lites antiquas compescuit, amicitiam consuetudinemque  mutuam duas inter gentes restituit. Ut propugnacula Britannica, intra civitatum f\u0153deratarum Americanarum fines posita, sine certamine, aut vulneribus ullis, Americanis dederentur, f\u0153dere isto effectum. \n\nQuamvis commoda nonnulla, f\u0153dere isto, Britannis concessa fuissent, nullum, tamen, f\u0153dus Americanis commodius, illo tempore, \u00e0 Britannis impetrari aut extorqueri poterat. Cum iram animosque ratio edomuerat, tandem usu compertum, Washingtonii, isto de f\u0153dere, consilium, pr\u00e6ter spem Americanis mult\u00f9m profuisse.\n\nEtsi ratio cum Britannis agendi scopulosa et difficillima Washingtonio fuerat, pacem, tamen, cum Gallis conservandi spes multo asperior. In Galli\u00e2 res nov\u00e6, civitatumque f\u0153deratarum Americanarum ordinatio, eodem fer\u00e8 tempore fiebant. Ad Christi usque annum millesimum septingentesimum nonagesimum tertium, nationes amb\u00e6 in pace degebant; at, ex tempore, quo, bellum Galliam inter et Britanniam Magnam, geri c\u0153tum, civitates f\u0153deratas Americanas \u00e0 studio partium immunes servare, difficillimum erat. Gallis amici, et Britannis infesti, ut plurim\u00f9m, erant cives Americani. H\u00e6c Americanorum in Gallos amicitia, Genetii, legati Gallici adventu, vald\u00e8 augebatur.\n\nDie Aprilis octavo, Christi anno millesimo septingentesimo nonagesimo tertio, ad oras Americanas appulit legatus iste. Gulielmus Moultrie, qui, eo tempore, reipublic\u00e6, ad quam appulerat Genetius, pr\u00e6fuit, eum perhumaniter tractavit. Dum ist\u00e2 in civitate morabatur, amoris in se, in Gallos, in rempublicam, denique, Gallicam, pignora et indicia certissima accepit.\n\nH\u00e2c Americanorum amiciti\u00e2 in se animatus, naves longas plurimas armare, bellumque gentibus Americ\u00e6 amicis indicere, militesque Americanos ad id bellum conscribere, haud dubitavit. Naves, porr\u00f2, quas ceperint Galli, in judicium vocand\u00e6, damnand\u00e6, et vendend\u00e6, Genetio ipso judice, erant. Necdum \u00e0 Washingtonio pr\u00e6side adhuc agnitus est.\n\nDum per civitates alias iter faciebat Genetius, eadem amoris atque amiciti\u00e6 pignora et indicia \u00e0 civibus ubique accept. Res nov\u00e6 Gallic\u00e6 autem, qu\u00e6 generis humani admirationem exciverant, Washingtonii prudentiam claram ct manifestam fec\u00eare. Etsi Gallorum consilia secret\u00f2 improbabat Washingtonius, ist\u00e2, tamen, cum gente, pacem scrvare voluit. Genetium, itaque, legatum Gallicum tandem agnovit,  quanquam graves cum pr\u00e6side ininicitias, bonis  omnibus invisas, jam dudum exercuerat. Washingtonii modestia difficulates omnes facillim\u00e8 superavit, et quamvis auctoritas ejus libellis famosis opprobriisque variis notabatur, ejusque ministros rebus sibi \u00e0 pr\u00e6side mandatis infideles esse \u00e0 nonnullis palam pr\u00e6dicabatur, paulumque, quin plebs in defectionem apertam erumperet, abfuit, Washingtonii, tamen, prudentia invicta pacem et concordiam restituit.\n\n", "19": "\n\n WASHINGTONIUS, civitatum f\u0153deratarum Americanarum pr\u00e6ses bis electus fuit; annosque octo, per quos rerum Americanarum jus et moderamen habebat, pr\u00e6sidis summique magistrat\u00fbs officio fideissim\u00e8 est functus. Philadelphi\u00e6,  ut plurim\u00f9m, habitavit, ubi uxor ejus, tam ob suas, qu\u00e0m ob mariti inclyti, virtutes, \u00e0 civibus cunctis honore summo est affecta. Nonnunquam, tamen, montem Vernonium revisere gestiebat Washingtonius, ubi otium  rusticum cum rerum publicarum curis commiscere minim\u00e8 dedignabatur.\n\nGallos petendi, ut Genetium, legatum suum, ad Galliam reverti juberent, Washingtonio pr\u00e6sidi necessitas ingrata imponebatur. Morrisio,  itaque, legato Americano, Luteti\u00e6 Parisiorum, tune temporis, degenti, negotium datum, ut Genetius \u00e0 civibus Gallicis revocetur: quod \u00e0 Gallis, tandem impetratum. Eaque,  qu\u00e6 legatus iste Gallicus apud Americanos fecerit, \u00e0 Gallic\u00e6 reipublic\u00e6 moderatoribus improbata sunt.\n\nRespublica Gallica ad civitates f\u0153deratas Americanas Fauchetium deinde legavit, cui successit Adetius. Hic, autem, insignia Gallica secum attulit, qu\u00e6 pr\u00e6sidi Americano donare jubebatur. Adetii orationi disert\u00e6, h\u00e2c super re, respondere, simulque Gallorum hostes, et Americ\u00e6 amicos non offendere, haud san\u00e8 facile fuit. Responsum, itaque, hujuscemodi Washingtonius reddidit; \u201c Libertatis in terr\u00e2 natus, quum libertatis bona adhuc juvenis didicerim, simulque arduo ac diutino memet, eam defendendi caus\u00e2, bello implicuerim, magno me gaudio ac l\u00e6titi\u00e2 semper afficit, cum gentem quamvis servitute oppressam, libertatis signa explicantem conspicio. \u201d\n\nIlli, porr\u00f2, qui Genetio successerant, vestigiis ejus, plerumque nitebantur, multisque de rebus, qu\u00e6 bello hocce pr\u00e6sente atrociter fiebant, merit\u00f2 querebantur. Galliam,  difficultatibus omnibus eripere, in quas sponte su\u00e2 inciderat, incass\u00f9m \u00e0 pr\u00e6side tentatum. Legatis  Gallicis s\u00e6penumer\u00f2 jam antea dictum, f\u0153dus nuperum, cum Britannis percussum, querimoni\u00e6 causam Gallis nullam pr\u00e6bere oportere. Pacis cum Gallis conservand\u00e6 avidus pr\u00e6ses, Pinckneyum, ducem Americanum, ad rempublicam Gallicam legavit: at Galli\u00e6 moderatores eum accipere ne quidem dignati sunt, et, \u00e8 finibus reipublic\u00e6 Gallic\u00e6 decedere, \u00e8 vestigio, jusserunt. Ad hoc, naves American\u00e6, \u00e0 navibus Gallicis ubique capiebantur. Cum Pinckneyum ad rempublicam Gallicam deleg\u00e2sset Washingtonius, controversiis omnibus finem imponere valde cupiebat; at eum spes ista fefellit, et, priusquam nuncii certi \u00e8 Galli\u00e2 afferri potuissent, Washingtonius magistratu summo, quem per annos octo, ut supra dictum est, tenuerat, sese abdicavit. \n\nSupervacancum, in pr\u00e6senti\u00e2, nobis videtur, orationem  longam, quam sub hoc tempus, Washingtonius habuit, hic subjicere; prim\u00f9m, qu\u00f2d eam omnes fer\u00e8 nover\u00ea; deinde,  qu\u00f2d non tanti nobis videtur, ut paginas plures, rem in eam, insumamus. Academicis, enim, juxta ac tironibus prodesse volumus, simulque, Washingtonii facta pr\u00e6clara, ob eorum oculos, Latio donata, quam brevissim\u00e8 proponere. Paulo post, pr\u00e6ses, civitatum f\u0153deratarum Americanarum consilium publicum, ultim\u00f9m,  allocutus.  Congressum, de temporum faustitate, ex animo, gratulabatur. Opera multa, civitates f\u0153deratas muniendo necessaria, constanter civibus persuasit; agrorum cultui amicus semper fuit; Academiam militarem instituere, enix\u00e8 conabatur; de controversiis Galliam inter et civitates f\u0153deratas sic locutus esse fertur:\n\n\u201c Tametsi mala multa et gravia, qu\u00e6 nos inter et nationes exteras extiterunt, jam omnin\u00f2 superata et pr\u00e6terita sint, summo, tamen, dolore me afficit, vos certiores faciendi necessitudinem ingratam mihi impositam esse, rempublicam Gallicam naves nostras, in Indi\u00e2 occidentali, aliisque plurimis in locis, capere, et condemnare, non sec\u00f9s ac si bellum duas inter gentes geratur; meque vehementer piget, vobis dicere, legatum Gallicum, qui nunc apud nos moratur, nos, haud ita pridem, certiores fecisse, mala ista, de quibus nune querimur, in posterum,  non imminui, sed, contra, augeri. Pacem concordiamque nos inter et rempublicam Gallicam esse, \u00e0 me semper fuit elaboratum: pacem servandi voluntas imminuta manet, attamen, eam,  nisi dedecore summo, conservare nequimus: neque, tamen, bellum nobis Gallos indicturos, vereor. Damna,  et dedecora, non bellum, nobis inferre, exoptant. \u201d\n\n", "20": "\n\n GAUDIUM majus, ex magistratus summi abdicatione, cepit Washingtonius, qu\u00e0m alii ex honoribus summis percipere potuissent. Ad amicum suum Knox, ducem Americanum, pridie ejus diei, quo pr\u00e6sidis officio sese abdicavit Washingtonius, sic scripsisse fertur; \u201c viatori fesso, qui, diverticulo viso, ibi declinare vult, nunc me comparo; quamvis mihi otium domesticum long\u00e8 gratisimum est, rebusque me publicis minim\u00e8 implicare cupio, veterum,  tamen, amicorum, digressu confusus, me vehementer anget, illos, quibuscum sors. et pericula communia quondam me junxerunt, in \u00e6ternum forsitan relinquere. \u201d\n\nCalumni\u00e6 et convicia plurima qu\u00e6 in Washingtonium congesta fuerant, nullum ab eo responsum elicere unquam poterant. Epistolarum, tamen, fasciculus (qu\u00e6 \u00e0 Washingtonio script\u00e6 fuerant, ut ejus inimici volebant,) \u00e0 Britannis, Christi anno millesimo septingentesimo septuagesimo sexto, in lucem emiss\u00e6 fuerant. Epistolas hasce, eo consilio, in lucem emis\u00eare Britanni, ut invidiam odiumque apud populares Washingtonio crearent; longo, tandem, post, tempore, cum pr\u00e6sidis officium jam exsequeretur Washingtonius, epistol\u00e6 ist\u00e6, denu\u00f2, ab ejus inimicis, in lucem emiss\u00e6. Tandem, Washingtonius, epistolas istas sese nunquam scripsisse plan\u00e8 jam affirmabat.\n\nTempus jam instabat, quo Washingtonium imperium deponere,  ejusque successsorem, Joannem Adams, magistratum summum suscipere et assumere oportebat. Washingtonius et Adams simul ad Congressum incedebant, ubi jurejurando sese obstrinxit Adams, prout leges postulant. Luculent\u00e2 oratione Washingtonium ad c\u0153um extulit.\n\nPr\u00e6side novo salutato, ad montem Vernonium pergere properavit Washingtonius; proptere\u00e0 qu\u00f2d, otium privatum ei gratum semper fuit. Clam et secret\u00f2 e\u00f2 ire maxim\u00e8 avebat,  vanum,  autem, fuit id votum; cives, enim, quocunque iret, ei obviam, honoris caus\u00e2, progredi studebant. Hoc in recessu,  laudibus debitis justisque ad c\u0153lum \u00e0 civibus gratis elatus fuit.\n\nPer annos octo, per quos Washingtonius reipublic\u00e6 American\u00e6 habenas tenuerat, civitates f\u0153derat\u00e6 American\u00e6 pace et rerum omnium copi\u00e2 et vigu\u00eare domi; et for\u00ecs nomen gloriamque assequebantur. Pecuni\u00e6,  quas civitates f\u0153derat\u00e6 American\u00e6 civibus pluribus, exterisque nationibus nonnullis debebant, omnes fer\u00e8 solut\u00e6. Respublica,  denique, Americana, ade\u00f2 firme ordinabatur, ut legibus omnes morem gerere haud dubitarent. Seditio,  tamen, in comitatibus occidentalibus Pennsylvani\u00e6 orta est ; qu\u00e6, tamen, sine ullo civium sanguine, neque longo p\u00f2st tempore sedata fuit. Agricultura et mercium commutatio,  eo pr\u00e6side, in majus promovebantur; Indi civitates f\u00e6deratas Americanas timebant; gladiosque suos in vomerem convertere omnes facillime adducti sunt. Flumen Mississippiense navigare, consensu tandem Hispani\u00e6 impetrato, civibus Americanis plen\u00e8 licuit.\n\nPropuganacula, item, qu\u00e6 civitatum f\u00e6deratarum intra fines jam di\u00f9 tenuerant Britanni, omnia, ex f\u00e6dere,  Americanis tradita. Mare Mediterraneum, f\u00e6dere cum Turcis  percusso, Americanis jam patebat. Controversi\u00e6 litesque, qu\u00e6 civitates f\u00e6deratas Americanas inter et nationes exteras aliquandi\u00f9 fuerant, omnes fer\u00e8  componebantur; lites, tamen, Galliam inter et civitates f\u00e6deratas Americanas adhuc sub judice stabant.\n\nPostquam sese ad Vernonium Montem contulerat Washingtonius, animum ad agrorum cultum statim intendit; sic, enim,  vit\u00e6 exitum tranquillum et serenum fore putabat. Quamvis, autem, se \u00e0 republic\u00e2 et undis civilibus procul amovere cupiebat, patriam, nihilomin\u00f9s, adeo diligebat, ut, eam inore, in cogitationibus, in corde semper habuerit. Qu\u00f9m,  insuper, classem Gallicam militibus onustam, ad oras Americanas brevi appulsuram, omnes crederent, f\u00e6deratarum copiarum Americanarum Washingtonium imperatorem esse oportere, voce un\u00e2 conclamatum est.\n\nEtsi Washingtonius, jam senex, otium privatum, pr\u00e6 omnibus, adamavit, hostes,  tamen, patriam charissimam invadere, ferre haud potuit. Quocirca imperatoris officium, tandem, invitus accepit. Diploma speciale \u00e0 pr\u00e6side et Congressu ad eummissum; quo in diplomate, ei pr\u00e6ceptum, ut videret, ne quid mali aut detrimenti libertas Americana caperet. Post hoc diploma acceptum, agrorum cultui, amicorum negotiis, et muniis novis, tempus \u00e6qualiter distribuit. In pr\u00e6fectis idoneis eligendis, armisque exercitum instruendo, temporis multum absumpsit; attamen,  \u00e0 Gallis, civitates f\u0153deratas Americanas bello petitum iri, haud credidit; et s\u00e6penumer\u00f2 dixisse fertur, \u201c Qu\u00f9m Americanos exercitum scripsisse, et arma, pro salute et libertate, cepisse, \u00e0 Gallis cognitum fuerit, Gallos (quamvis fortun\u00e2 dulci ebrii, rebusque secundis elati,) bellum et certamen omne cum Americanis illic\u00f2 detrectaturos esse. \u201d\n\nFacta, porr\u00f2, conjecturam istam verissimam esse perbrevi docu\u00eare: qu\u00f9m, enim, Americanos arma cepisse, paratosque esse ad omnem impetum procul \u00e0 litoribus Columbi propulsandum, \u00e0 Gallis jam cognitum esset; sese statim cum Americanis de pace agere velle dixerunt; quamobrem, tres legatos ad rempublicam Gallicam mittendos curavit pr\u00e6ses Adams; qui,  ubi e\u00f2 ven\u00e8runt, reipublic\u00e6 Gallic\u00e6 formam mutatam, et Bonaparte, hominem novum, rebus omnibus pr\u00e6positum invenerunt. Cum illo, igitur, pacem et f\u0153dus facillime fecerunt; quipp\u00e8, Galli, eo tempore, rerum suarum satagebant, et Americani omnia qu\u00e0m bellum malebant; pax, itaque, facillim\u00e8 facta.\n\n", "21": "\n\n DIE Decembris decimo tertio, Christi anno millesimo septingentesimo nonagesimo nono, Washingtonii cervix et capilli pluvi\u00e2 tenui conspergebantur, dum, rebus rusticis quibusdam intentus, agrorum cultum in majus promoveri voluit. Noote insequenti, gul\u00e6  inflammatione correptus, dolore maximo, haustuque difficillimo laborans, vena  ante lucem incisa fuit.\n\nPostridie, circiter horam undecimam, ante meridiem, Craik, medicus insignis, et Washingtonii familiaris, ad Montem Vernonium, ducis inclyti sedem, adventavit, summoque in vit\u00e6 periculo Washingtonium esse rect\u00e8 judicans, duos alios medicos arcessendos curavit.\n\nAt horum trium medic\u00e6 artes inanes fu\u00eare: intra, enim, horas viginti quatuor, postquam accessit morbus, placid\u00e2 morte obiit dux inclytus, pater patri\u00e6, generis humani ornamentum et decus. Ingravescente morbo, se moriturum plan\u00e8 providebat, attamen medicorum consilio obsequi moriens haud recusavit. Postquam medicamina varia expertus erat,  medicos tandem rogavit ut  sine ull\u00e2 molesti\u00e2 sibi emori liceret: instante, autem, morte, vestes exiit, lectumque petivit, ibique animam efflavit beatam.\n\nPatientia invicta, quam per vitam omnem s\u00e6penumer\u00f2 pr\u00e6stiterat,  Washingtonium, generis humani delicias, nec in morte deseruit. Mortem sibi instantem, eisdem, quibus omnia alia perspicere consuevit, oculis aspexit. Fato cessit, prout philosophum, militem Americanum, et Christianum decuit. Decimo octavo mensis ejusdem die, in fundo suo est sepultus.\n\nCum Congressus de Washingtonii morte certior esset factus, Joannes Marshall, vir doctissimus, juxta ac disertissimus, verba hujuscemodi fecisse dicitur. \u201c Nuncius tristis, quem heri accepimus, hodierno die nimium certus advenit. Fuit Washingtonius;  heros, dux, et philosophus: ille, denique, quem, imminente periculo, omnes intuebantur, factorum clarorum memori\u00e2 duntaxat vivit. Quamvis, enim, eos honore afficere solenne non esset, quorum vita in generis humani commodis promovendis insumpta fuit, Washingtonii, tamen, res gest\u00e6 tant\u00e6 extiterunt, ut populus universus Americanus, doloris indicium, qui tam lat\u00e8 patet,  deposcere suo jure debet. \u201d\n\n\u201c Rempublicam hancce nostram, tam long\u00e8 lat\u00e8que divisam, unus fer\u00e8 Washingtonius ordinandi et condendi laudem meret. Rebus omnibus, tandem confectis, quarum caus\u00e2 exercitibus Americanis pr\u00e6positus fuerat, gladium in vomerem convertit, bellumque pace l\u00e6tissim\u00e8 commutavit. Cum  civitatum f\u0153deratarum Americanarum infirmitas omnibus manifesta videretur, et vincula, quibus Columbi terra latissima continebatur, solverentur, Washingtonium omnium, qui hance nostram pr\u00e6claram rempublicam stabiliverant, principem vidimus. Cum patria charissima eum ad se dandos tumultus, bellumque sibi  imminens ad propulsandum et avertendum, vocaret; Washingtonium, otium domesticum, quod ei semper charum fuit, relinquentem, et undis civilibus, civiumcommoda et libertatem servandi caus\u00e2, mersum, haud semel conspeximus; et consilia, quibus libertatem Americanam stabilem effecerat, perpetua, ut spero, semper, erunt. \u201d\n\n\u201c Cum populi liberi magistratus summus bis constitutus esset, cumque terti\u00f2 pr\u00e6ses fieri facillim\u00e8 potuisset, ad villam,  tamen, suam secessit, seque ab omni munere civili in posterum procul amoveri, ex animo cupiebat. Utcunque  vulgi opinio, quoad alios homines, mutetur, Washingtonii, cert\u00e8, fama sempiterna et eadem permanebit. Honoremus, igitur, patres conscripti, hunc tantum virum mortuum: civitatum f\u0153deratarum Americanarum consilium publicum civium omnium sententias, h\u00e2c una in re, declaret. \u201d\n\n\u201c Quamobrem, chartas quasdam h\u00eec manu teneo, de quibus Congress\u00fbs sententiam rogare velim; ut, nempe, civitatum f\u0153deratarum Americanarum consilium publicum pr\u00e6sidem visat, simul cum eo, gravi de hoc casu, condoliturum: ut Congress\u00fbs principis sella vestibus pullis ornetur; utque Congress\u00fbs pars reliqua vestibus pullis induatur; utque, denique, idonea \u00e0 Congressu parentur,  quibus plan\u00e8 manifestum fiat, Congressum, virum bello, pace, civiumque animis primum, honore summo afficere velle. \u201d\n\nHonores Washingtonio jam mortuo \u00e0 Congressu tributi, minimi erant pr\u00e6 his, quos populus universus Americanus tribuendos ei censuit. Per civitates f\u0153deratas Americanas, honos ei amplisimus merit\u00f2 habitus. Civium,  enim, dolor, conjugis liberorumque piorum, maritum vel patrem ademptum plorantium, m\u00e6stiti\u00e6 similis fuit. Plebs, porr\u00f2, su\u00e2 sponte convenit, antequam Congress\u00fbs, aut civium aliorum de Washingtonii morte, sententias exquirere possit. Orationes plurim\u00e6, ejus de morte, ubique habit\u00e6.\n\nIngenia terr\u00e6 Columbi pr\u00e6clarissima, Washingtonii facta fortia celebrando, patremque patri\u00e6 civibus gratis tam subito ademptum lugendo, ex ercebantur. Ad hoc, honores plurimi alii, quos neque diviti\u00e6, neque imperium ullum tribuere cuivis unquam poterant, Washingtonio habiti fu\u00eare. Parentes plures, grati animi erg\u00f4,  filios suos Washingtonii nomine gaudere studebant; hoc, insuper, \u00e0 pauperrimis, ut plurim\u00f9m,  factum, qui Washmgtonium nec viderant, nec unquam videre sperabant.\n\nPagi,  oppida, urbes, vici, comitatus, schol\u00e6 public\u00e6, Washingtonii nomen sibi sumere gestiebant; adeo ut tam multa nomina prob\u00e8 dignoscere difficillimum sit factum. Audaces,  porr\u00f2, naut\u00e6, qui regiones incognitas inven\u00e8re, in ultimis orbis terrarum angulis Washingtonii nomen pr\u00e6dicabant.\n\nWashingtonii statura procera fuit. C\u0153lum,  quo vescebatur in montibus, exercitatio abundans, venatio frequens, et rura am\u00e6na, membra ei vegeta, et vald\u00e8 decora dederant. Roboris cum decore conjuncti speciem frons ejus ostentabat. Forma ejus nobilis, incessus majestate plenus. Nemo, sine verecundi\u00e2, ad eum accedere potuit.\n\nRobustum corpus, salus firma erat; et laborum mir\u00e8 patiens fuit. Libidinem imperiosam et effrenam ei natura dedit; at patienti\u00e2 et industri\u00e2, qu\u00e6 natura deneg\u00e2rat, acquirere et adipisci studebat; nec opera incass\u00f9m fuit. C\u00e6ruleos habebat oculos; nasus longulus, et modesti\u00e6 plenus vultus; comis, liberalis, amicis benignus, ignotis omnibus sese pr\u00e6bendum judicans.\n\nVirtutem rectumque, non solum ex Dei metu, sed ex innato recti amore, colebat. Bibliotheca, quam amplissimam habebat, et consuetudo epistolaris cum gentis uniuscujusque viris doctioribus, eum de qu\u00e2que orbis terrarum regione certiorem fec\u00eare. Maritus pius, amicus sincerus, dominus benignus, pauperibus succerrere proclivis erat. Non ali\u00e0s talem unquam virum aspexit mundus, nec unquam, ni mult\u00f9m fallor, ullum ei similem aspicere poterit.\n\nImperare sibi (quod, proculdubio, imperium maximum est,) ade\u00f2 prob\u00e8 callebat, ut, in irarum \u00e6stu maximo, sese comem et urbanum semper pr\u00e6buerit. Heroa nostrum viris omnibus magnis quos vetustas unquam vidit, comparare non possum t\u00f9m, quia comparatio, nisi inter \u00e6quales, esse nequit; t\u00f9m, quia, Washingtonium omnibus viris magnis, qui apud veteres vigu\u00eare, majorem puto.\n\nIn alios gerendum imperium non putabat, ante quam sibi imperare didicerit. Ratione pr\u00e6stabat. Leporem, salem, prorsus \u00e0 se alienum esse confitebatur; Washingtonii ingenium ab Aristotelis, Baconii, Angli doctissimi, et Newtonii illustrissimi ingeniis haud mult\u00f9m abludebat. Sensu communi utens, munia omnia, ad qu\u00e6 ore uno cives eum vocabant, obire meli\u00f9s potuit, qu\u00e0m si, doctrin\u00e2 excultiore imbutus, populum Americanum risu quateret, res \u00e0 communi usu plan\u00e8 abhorrentes affectando. Verum et utile semper appetebat. Semper ea sequebatur, ac plerumque voti compos fuit.\n\nQuamobrem, mult\u00f9m secum ipse volvit, resque omnes, quas discutere eum oportebat, sedul\u00f2 ad examen revocandas curavit. Nec ira, nec studium partium nec superbia, nec ambitio eum \u00e0 recto unquam flectere potuit. In rebus magnis deliberandis, quas considerare ei pers\u00e6pe contigit, omnes ubique petivit, ut sese his de rebus certiorem facerent.\n\nLuce veritatis ductus, et conscienti\u00e2 prob\u00e2 actus, ad judicia optima, plerumque, ferebatur. Nemo fortass\u00e8, unquam extitit, qui in rebus tam arduis, tamque difficilibus, judicare coactus sit. Rebus in arduis semper fer\u00e8 versatus, hominum naturam optime callebat, et rationem optimam proposita assequendi. Optimum quemque eligere sciebat, et virum laude dignum sibi asciscere cognovit.\n\nUt de Washingtonii rebus militaribus pauca dicamus, fateamur necesse est, eum constanti\u00e6 tantum habuisse, ut neque pericula, neque difficultates ull\u00e6, movere, aut omnin\u00f2 flectere poterant. \u2014 Difficultates omnes, perseverando, facillim\u00e8 superavit; modestia repugnantiam omnem vicit; ingenium auxilium omne ministrare poterat. Vincere,  morando, prob\u00e8 cognovit, laudemque veram, vituperationem injustam contemnendo, est adeptus.\n\nEtsi hominum numero, disciplin\u00e2 militari, et apparatu bellico, hostibus long\u00e8 dispar erat, nullam, tamen, victoriam reportandi occasionem hostibus dedit; nec occasioni ulli ipse deerat, siqua ab hostibus daretur. \u2014 In certaminis ardore maximo, Washingtonii prudentia saluti patri\u00e6 fuit. Veterum annales Washingtonio parem ullum exhibere nequeunt. Iracundi\u00e2 et studio inani omni plan\u00e8 vacuus fuit.\n\nTot natur\u00e6 dotibus pr\u00e6ditus crat, ut nil majus, Dei munere, mortalibus unquam concessum sit. Washingtonii probitas corrumpi, aut \u00e0 recto flecti haud poterat. Nec simulare, nec dissimulare sciebat. Consilia ejus semper honesta, et ab omni turpitudine long\u00e8 amota fu\u00eare.\n\nRempublicam sine fraude administrabat; et quidquid civibus aut nationibus exteris sposponderat, sincer\u00e8 et sine invidi\u00e2 ull\u00e2 dici voluit. Nec fraude nec fallaci\u00e2 uti, ratione ull\u00e2, poterat. Discrimen sapientiam inter et vafritiem statuere sciebat; honorem, probitatemque et in bello, et in pace plurim\u00f9m posse, semper existimavit.\n\nWashingtonii doctrina sui generis fuit, formas scholasticas omnino contemnens, et artes et disciplinas illas avid\u00e8 arripiens et ad se alliciens, sine quibus claritudo bellica parari haud poterat. Attamen, lingu\u00e6 Anglic\u00e6 elementorum haudqua-quam rudis fuit: scribere eleganter certe poterat; animi, autem, vis qu\u00e6dam insita, ad grandia et sublimia, et in scribendo et in agendo, eum semper adduxit.\n\nEjus, porr\u00f2, scribendi ratio, nervis haud carebat, et si Ciceronis facundia in ejus scriptis inveniri non potest, at ingenium, cert\u00e8, et doctrina non inculta ibi apparent. Responsum,  \u00e8 vestigio, cuivis reddere facillim\u00e8 poterat; attamen,  doct\u00e8, facet\u00e8, apt\u00e8, composit\u00e8, ornat\u00e8, et disert\u00e8. Animi, porr\u00f2, vires sui generis erant. Quodvis concipere simul ac exsequi facile poterat.\n\nPauci,  qui vulg\u00f2 magni dicuntur, aut jam existunt, aut olim extiterunt, qui virtutes magnas vitiis ingentibus non compensabant. At long\u00e8 aliter Washingtonius. Religionem, enim, sine severitate, dignitatem sine superbi\u00e2, modestiam sine diffidenti\u00e2, fortitudinem sine temeritate, comitatem sine familiaritate, exercere poterat. Deum, denique, rebus humanis semper pr\u00e6esse, rectissim\u00e8 judicavit; et cum privatus esset, et cum magistratum summum gereret, de Dei optimi maximi providenti\u00e2, semper cum metu religioso locutus est.\n\nEx hominibus, qui liberi esse voluerunt, exercitum conscribere, rerum necessitate cogebatur Washingtonius. Cum exercituum Americanorum imperator esset, maximis difficultatibus, et in primis ob cibariorum inopiam, conflictandum illi fuit. Milites eum, vestes, cibum; agricol\u00e6, autem, bonorum pr\u00e6sidium et defensionem, flagitabant. His tot difficultatibus circumventus, adeo se gessit, ut exercitui simul ac civibus pariter carus sit factus.\n\nCivitates,  porr\u00f2, tredecim, loco et rebus sejunctas, ad concordiam et amicitiam revocare haud cert\u00e8 facile fuit: quod, etsi difficillimum erat, tamen, \u00e0 Washingtonio effectum. Ir\u00e6  animique copias inter australes et septentrionales intercedebant, et odia maxima civitates, unde profecti fu\u00eare isti milites, exagitare aliquandi\u00f9 non destit\u00eare. Tales igitur, milites, et civitates coercere, et ad imperium justum, et disciplinam militarem redigere, difficillimum, proculdubio, fuit.\n\nTanta, insuper, fuit Washingtonii modestia, ut ab exercitu cunctisque civibus carisimus habitus sit. Animum, quoque, \u00e6quum in rebus arduis, non secus ac in bonis, servare poterat. Animi magnitudinem notabat \u00e6quanimitas illa, fortemque et magnum eum esse, in rebus omnibus, ad quas obeundas patria vocabat, clarissim\u00e8 demonstravit. Seu vicerit, seu victus fuerit, animum eundem semper gerebat.\n\nHonores, quos \u00e0 civibus gratis accepit, homines alios ebrios reddidissent; at Washingtonius, seu laudaretur, seu culparetur, ut cautes  Marpesia semper permansit. Ut honores illi sibi \u00e0 civibus gratis haberentur, nunquam exegit; at cum ultr\u00f2 offerrentur, summ\u00e2 cum humanitate accipiendos judicavit. Washingtonii amor in patriam ardentissimus, omnisque improbitatis expers fuit. Ab istis, qui patri\u00e6 amorem semper in ore, suam, autem, magnitudinem in corde gerunt, multum Washingtonius discrepabat.\n\nMagn\u00e6 erant difficultates, quibuscum illi reluctandum fuit; magna et terrifica pericula, qu\u00e6 adire et volvere cogebatur; at difficultates et pericula omnia, patienti\u00e2 qu\u00e2dam animi invict\u00e2, superavit. Libertatem et leges, generis humani jura, civium felicitati necessaria duxit. Homines omnes natur\u00e2 \u00e6quales esse semper putavit; at civium libertatem, legibus parendo, optim\u00e8 servari incolumem posse, rect\u00e8 arbitrabatur.\n\nRempublicam ben\u00e8 ordinatam et compositam \u00e0 democrati\u00e2 tumultuos\u00e2 plurim\u00f9m distare existimavit. Populi sententiam et judicium semper spectari et respici oportere sensit; attamen, irarum \u00e6stus subitanei eum \u00e0 proposito, aut instituto vit\u00e6 cursu dimovere minim\u00e8 poterant. Populi parti sapientiori consulere, plebis commodis providere, et vulgi convicia, prob\u00e8 agendo, contemnere ausus est. Plebis favorem et gratiam magni pen \u2014 Jebat, famam, tamen, vulgi, officio relicto, et fide prodit\u00e2, captare nesciebat.\n\nTemporibus difficillimis, famam bene partam periculo objectabat, officioque rect\u00e8 integreque fungi, qu\u00e0m fam\u00e6 inept\u00e8 servire, malebat. Bello Europ\u00e6o s\u00e6viente, nationes belligerantes, gentem ullam \u00e0 partium studio immunem esse, vix paterentur. Ne in vorticem tantum bellorum vi aut insidiis America traheretur, verebatur Washingtonius. Ad hoc, multi ex civibus ipsis Americanis \u00e0 partium studio immunes manere \u00e6gerrim\u00e8 poterant; eosque intra imperii justi fines coercere et continere haud quaquam facile erat: quam, tamen, difficultatem Washingtonii vigilantia, solertia et industria indefessa vic\u00eare. H\u00e2c in rerum difficultate,  quin America\u00e6 commodis consuleret, impediri non poterat Washingtonius.\n\nAmericam, patriam charissimam, ut filius pius, dilexit; quocirca pacem cum gentibus exteris servare constituit. Domi factione, insidiis minisque foris, cum \u00e0 ratione rempublicam gubernandi rect\u00e2, avocare, et seducere tentatum fuit; periculum, autem, inane erat; immotus, medi\u00e2 tempestate, qu\u00e6 cum cingebat, semper permansit. Vis externa ct insidi\u00e6 facil\u00e8 superabantur, et insolentia peregrinorum incass\u00f9m erat. Britanni\u00e6  magn\u00e6, res injustas petenti, legationibus magis qu\u00e0m bello satisfecit. Galli\u00e6, item, moderatoribus insanis, nec bellum nec pacem minabatur; at, seu bellum, seu pax inciderit, paratus semper fuit, prout populi magni magistratum summum, tali in re, condecuit. Apud utramque igitur, gentem, ben\u00e8 audiebat. \n\nPr\u00e6sidis Americani officio fungens, gentes omnes in pace amicas, in bello inimicas esse voluit. Inimicitiarum veterum facil\u00e8 obliviscebatur, cum commodum publicum ita postularet. \u2014 Tempus, autem, nos monet, ut illustrissimi Washingtonii vit\u00e6 finem imponamus; quamobrem, ita faciamus, Deum optimum maximum precando, ut requiescat in pace sempitern\u00e2 apud beatos in c\u0153lis.\n\n\n", "22": "\n\n FACTA nonnulla, qu\u00e6 carptim breviterque in Washingtonii vit\u00e2 perstrinximus, hoc capite pleni\u00f9s fusi\u00f9sque enarrabuntur. De prosapi\u00e2, genere, et adolescenti\u00e2 Washingtonii, satis hujusce operis parte priore dictum arbitror. Multa de ejus virtute, industri\u00e2, ac perseveranti\u00e2 invict\u00e2 memorare ac pr\u00e6dicare possumus: sed ea in pr\u00e6senti\u00e2 omittere satius duximus: quia facta ejus maxim\u00e8 memorabilia omnes fer\u00e8 nov\u00eare; eorum,  itaque, enarratio nemini jucunda aut nova crit; quocirca ad ea maxim\u00e8, qu\u00e6 nemini aut admod\u00f9m paucis sunt cognita, enarranda fusi\u00f9s nosmet accingamus. Nonnulla,  tamen, fam\u00e2 vulgari celebrata tractare, et sententiam nostram de eis dicere, statuimus: facta, enim, Washingtonii militaria, omnes fer\u00e8 nov\u00eare; at quid de eis sentiat, quidve potissim\u00f9m laudet culpetve Scriptor vit\u00e6 ejus, lectori benevolo explicandum.\n\nUbi, enim, plura in Washingtonii vit\u00e2 nitent, maculis paucis, siqu\u00e6 existant, offendi lectorem non oportet. Munia multa, tam militaria, qu\u00e0m civilia, ante, etiam, qu\u00e0m bellum Americanum c\u0153ptum erat, summ\u00e2 cum laude obivit Washingtonius; Her\u00f6e nostro usus est legato Braddockius fortissimus, infausto illo pr\u00e6lio, quo dux ipse cecidit, parsque exercit\u00fbs maxima c\u00e6sa; reliqua, tamen, pars, Washingtonii vigilanti\u00e2, prudenti\u00e2, consilio, et virtute, tandem \u00e6gerrim\u00e8 fuit servata : qu\u00f2d si Washingtonii consilio Braddockius usus fuerit, cladem tantam, profect\u00f2, die isto, non accepisset exercitus Britannicus.\n\nQuum bellum apertum cum Britannis gerere necessitate dir\u00e2 cogerentur Americani, summo consensu omnium, quorum interfuit, qui exercitui Americano pr\u00e6esset, electus fuit Washingtonus. Summam, enim, virtutem, consilium, prudentiam, et belli usum in eo esse, cognoverant omnes; un\u00e2, itaque, voce, imperator summus \u00e0 Congressu constitutus fuit.\n\nNec quidquam libertati American\u00e6 felicius evenire potuisset. Qu\u00e0m rect\u00e8 de eo judicia fecerit Congressus, belli eventus plenissim\u00e8 demonstravit. Quamvis, enim, multis cum difficultatibus, periculisque diris, conflictandum ei fuit, bellum, tamen, ad exitum felicissimum tandem perduxit.\n\nQuum, autem, res oblata posceret, nemo, in agendo, illo celerior, Fabius Americanus \u00e0 Britannis cognominabatur: hostium,  enim, tam morando, qu\u00e0m pugnando, vires animosque fregit; nec libertatem Americanam uno certamine cum copiis veteranis periclitandam unquam esse putavit; at quum loco opportuno, aut \u00e6quo Marte, dimicare posset, certamen nunquam detrectavit: nemo, enim, illo fortior; at, prudentia, et consilium, temeritatem insitam semper edomu\u00eare.\n\nDum imperator summus erat, nihil culp\u00e2 dignum fecit, nisi fort\u00e8 Andrei, pr\u00e6fecti fortissimi Britanni, suspensuram excipiamus. Quum, enim, juvenis iste in castra Americana ab Arnoldio proditore arcesseretur, et pr\u00e6ter spem diuti\u00f9s teneretur, (quocirca ad exercitum Britannicum redire itinere terrestri cogebatur) cum non long\u00e8 ab itineris fine jam abesset, \u00e0 tribus militibus Americanis interceptus, et morte consilio militari mulctatus, vitam ut speculator finivit.\n\nMulti Washingtonium pr\u00e6fectosque Americanos in eum gravi\u00f9s \u00e6quo animadvertisse pal\u00e0m dix\u00eare. Humanitate mult\u00e2 in captivos Americanos jam ante\u00e0 usus fuerat. Virtutem invictam mir\u00e2 cum clementi\u00e2 conjunxit. Ne vit\u00e2, jure gentium, privaretur vir talis, magnopere \u00e0 Britannis fuit elaboratum; vicit, tamen, libertatis American\u00e6 fortuna. Exemplum triste, sed disciplin\u00e6 militari saluberrimum.\n\nQuum ad mortem duceretur Andreus, lachrymas fudisse fertur Washingtonius; quamvis, enim, hostis esset, tamen, humanitate et virtute ejus mirand\u00e2 captus, necessitatem diram plorabat, qu\u00e2 juvenem tam egregium morte plectere coactus fuit.\n\nQuamvis, autem, invitissimus fuit Washingtonius ut vit\u00e2 privaretur, attamen,  tam popularium, qu\u00e0m hostium, odium, ist\u00e2 in re, omnin\u00f2 effugere non poterat. Etsi enim, necessitatem diram juvenem egregium letho dandi sibi impositam videbat Washingtonius, et vitam cuivis adimere minim\u00e8 volebat, invidiam, tamen, civium non evitare poterat; multi, enim, eum gravi\u00f9s in Andreum statuisse plan\u00e8 aiebant: qui si sceleratus, aut immitis, aut imbellis fuisset, jure eum omnes c\u00e6sum dixissent.\n\nTantam virtutem, tantamque bellicam fortitudinem, morte indecor\u00e2 ex mortalium c\u0153tu tolli, omnes fer\u00e8 plorav\u00eare. Nos, autem, ir\u00e2, amiciti\u00e2, inimicitiis, odio, et invidi\u00e2 omni, penit\u00f9s vacui, eum morte plecti oportuisse sentimus. Speculator enim, jure gentium, proculdubio fuit. At Arnoldium turpissimum, morte deci\u00e8s repetit\u00e2, supplicio exquisito, et p\u0153nis acerbissimis affici oportebat. Ad classem, ver\u00f2, Britannicam confugere poterat.\n\nAd alios pr\u00e6fectos Americanos, qui sese virtute aut dedecore, hocce bello, insigniverant, nunc revertamur. In eis, qui pulchra, ob patriam pugnando, vulnera passi, fuit Carolus Lee, dux Americanus, Anglus egregi\u00e6 virtutis. Dux iste inclytus, dum longi\u00f9s \u00e0 suis moratur, captivus, de improviso, factus, et ad Eboracum Novum perductus est.\n\nExercitui Americano tandem redditus, et in gradum pristinum \u00e0 Washingtonio, ob virtutem eximiam restitutus, pr\u00e6lio apud Neo-C\u00e6sareenses facto, dedecore coopertus, et apud pr\u00e6fectorum Americanorum consilium condemnatus, imperium omne militare, per unius spatium anni, deponere cogebatur. Dedecore notari malebat dux iste inclytus, qu\u00e0m pro Washingtonii glori\u00e2 certare.\n\nSuperbia, enim, ejus major erat, qu\u00e0m ut superiorem ullum ferre posset. Quocirca turpiter fugere, qu\u00e0m fortiter pugnare malebat; fug\u00e2, enim, su\u00e2, Washingtonium, die isto, cladem accepturum magnam credebat: at eum spes long\u00e8 fefellit: quum, enim, turpem ejus fugam conspexisset exercit\u00fbs pars reliqua, pudore simul ac ir\u00e2 percita, impetum in hostes acriter fecerunt, eosque loco cedere c\u00f6egerunt; et ni dux Lee, Washingtonium opprobriis contumeliisque lacer\u00e2sset, eum imperium militare retinere posse, omnin\u00f2 verisimile est.\n\nH\u00eec, autem, pauca de illo duce subjicere visum est. Carolus Lee, de quo nunc agitur, Johannis Lee, de comitatu Cestri\u00e6 apud Britannos, filius fuit. Pater ejus tribunus pedestres copias duxit; et Carolus, undecimum agens annum, pr\u00e6fectus factus. Ab ineunte \u00e6tate scienti\u00e6 avidissimus fuit; et, regionum exterarum visendarum cupidus, linguas multas, usu,  didicerat.\n\nQuum, adhuc juvenis esset, manipulum duxit; et, Christi anno millesimo septingentesimo sexagesimo secundo, tribunus, apud Lusitanos stipendia meruit.  Christi anno millesimo septingentesimo septuagesimo tertio, ad oras terr\u00e6 Columbi appulit: ubi ab omnibus tanquam socius et amicus antiquus acceptus fuit. Die vigesimo primo Junii mensis, Christi anno millesimo septingentesimo septuagesimo quinto, diplomate  \u00e0 Congressu donatus, ad castra Washingtonii tunc temporis Cantabrigi\u00e6 apud Novanglos sita profectus est. Laudem multam, apud exercitum, merebatur Lee; tandem, autem, decimo tertio die mensis decembris, Christi anno millesimo septingentesimo septuagesimo sexto, ab equitibus Britannis, de improviso, captus fuit: pr\u00e6lium Monumeth\u00e6, apud Neo-C\u00e6sareenses factum, imperium ejus militare finivit. Consilio militari damnatus, ad fundum suum apud Virginienses secessit, ubi aliquandi\u00f9 moratus, Philadelphiam demigravit, ibique, perbrevi febre correptus, diem supremum obiit.\n\nProcerus, nasutus fuit Lee, ad iram velox, magnitudinis Washingtonii crescentis \u00e6mulus. \u2014 Fortis admod\u00f9m erat, mortis periculique metum contemnens, moribus pravis, irreligiosus, nec Deum, nec homines mult\u00f9m curans, libertatis quanquam amantissimus.\n\nPer unius spatium anni, imperium militare deponere \u00e0 consilio militari jubebatur. Multi, si mod\u00f2 criminis objecti sons esset, nimi\u00f9m leniter in eum statuisse pr\u00e6fectos Americanos aiebant: alii, contra, insontem rati, in eum nimi\u00f9m sever\u00e8 statuisse consilium militare dicebant; nos eam rem in medio relinquemus. Talis, tamen, viri jactura Americanis incommodum magnum attulit.\n\nHic fuit viri exitus, qui sese ob patriam pug nando pers\u00e6p\u00e8 insigniverat: prudentia, autem, et consilium, ei omnin\u00f2 defuerunt. Utr\u00f9m reipublic\u00e6 American\u00e6 benefacturus esset, si apud exercitum, cum imperio, mansisset, difficile dictu est. Si invidi\u00e2 haud flagr\u00e2sset, eum in hostes fortissim\u00e8 dimicaturum omnin\u00f2 verisimile est; apud exercitum Americanum, imperatorem summum sese fieri cupiebat; Washingtonium sibi obstare, quo min\u00f9s imperii summi potiretur, perspexit; quare  turpitudinis not\u00e2 inuri, quam pro patri\u00e2, aut pro Washingtonii glori\u00e2 certare, malebat. Multi, tamen, Washingtonium, in eum gravi\u00f9s \u00e6quo animadvertisse dicebant.\n\nAd pr\u00e6fectos alios, qui sese bello Americano insigniverant, nunc veniamus. In eis, qui libertati American\u00e6 plurim\u00f9m profuerunt, fuit dux Greene, de insul\u00e2 Rhodensi oriundus. Is,  tremebundorum numero olim habitus, pacem duello commutavit. Cum Cornwallis, comite Britanno, Americanorum primus,  \u00e6quo Marte pugnavit.Pr\u00e6liis \u00e8 multis, quibus interfuit, victor, aut, saltem, incommodo parvo accepto, ut plurim\u00f9m, discessit.\n\nFortissimus jure habebatur, cautus, prudens, rei militaris peritissimus, vit\u00e6 integerrimus, disciplin\u00e6 militaris maxim\u00e8 amans, glori\u00e6 appetens, vit\u00e6 profusus, audax in periculis, pecuni\u00e6 contemptor. Optimum de eo judicium feeit Washingtonius, et rerum maximarum curam ei credere non verebatur. Felicitate summ\u00e2e, multis in pr\u00e6liis usus, virtute adeo invict\u00e2 post cladem fuit, ut, cum pulsum et penit\u00f9s fugatum eum hostes crederent, copias disjectas collegerit, seque ad fortiter resistendum paraverit.\n\nOmnium, denique, qui de libertate American\u00e2, fortiter pugnando, ben\u00e8 meriti sunt, laudem maximam adeptus est. In Carolin\u00e2 septentrionali, in Britannos fortissim\u00e8 pugnando, laudem ingentem meruit.\n\nForsitan \u00e0 re nostr\u00e2 haud long\u00e8 alienum erit, paucula nonnulla, de Wayne, duce Americano, h\u00eec subjicere. Antonius Wayne, Pennsylvaniensis genus,  legionem Pennsylvaniensem, ut plurim\u00f9m, duxit. Indos,  Americanorum primus, vinci et superari posse docuit. Virtute maxim\u00e8 pr\u00e6stabat. Seditionem autem et tumultum apud legionem Pennsylvaniensem sedare incass\u00f9m conatus est.\n\nPr\u00e6liis omnibus, quibus interfuit, imperatoris strenui ac militis boni officio simul fungebatur. Fortior qu\u00e0m cautior habebatur; attamen, cum res ipsa posceret, consilio haud carebat. Indos, intra fines Americanos, c\u00e6des, incendia, f\u0153daque alia permulta facientes, fundit\u00f9s superavit. Paucos post menses, fato functus est. Pauca, de Laurente, enarranda veniunt. Hicce pr\u00e6fectus fortissimus, dum hostium munimenta Eboraci apud Virginienses expugnare conaretur, fortissim\u00e8 dimicans, cecidit. Modesti\u00e2 mir\u00e2 orna batur vir iste fortis. Pater ejus captivus turri apud Londinenses tenebatur; quumque libertatem adipisci, et amicos dulces, propinquosque charos, turpi criminis falsi confessione, revisere potuisset, captivus, tamen, apud hostes acerbissimos manere, qu\u00e0m libertatem, dedecore assequi, malebat. Tandem, ver\u00f2, post captivitatem longam, patriam revisere et Britanniam magnam relinquere eum Britanni patiebantur.\n\nExercitibus Britannis, qui ad oras terr\u00e6 Columbi appulerunt, clarissimi pr\u00e6fuerunt pr\u00e6fecti ducesque. In quibus eminu\u00eare Henricus Clintonius, et Gulielmus Howe, equites Britanni, nec non Cornwallis, comes Anglus, qui sese multis bellis Europ\u00e6is jam antea insigniverat: contra  quos viros, rei militaris peritissimos, et exercitu bono et strenuo instructos, decertare cert\u00e8 difficillimum fuit.\n\nWashingtonius unus, qui contra viros tales decertaret, idoneus habebatur; neminem alium; qui munere tanto dignus esset, inveniri minim\u00e8 dicam. Hoc tant\u00f9m dico, nullum alium, qui res Americanas feliciorem ad exitum perducere quiverit, inveniri potuisse.\n\nGalli, porr\u00f2, plurimi, domi nobiles, Americanorum partes amplexi, ad oras Americanas naves appulerunt. In his fuit La Fayette, Gallus pr\u00e6nobilis, qui Americanorum injurias, \u00e0 Britannis illatas, miseratus, ad eorum subsidium cucurrit. Pr\u00e6lia multa, quibus interfuit, et quorum pars magna erat, longum esset dinumerare. Satis in pr\u00e6senti\u00e2 nobis sit dicere, eum, pr\u00e6liis omnibus fortissim\u00e8 sese gessisse, et Washingtonii gratiam, amicitiam, et familiaritatem concili\u00e2sse.\n\nAdhuc apud Gallos vivit iste miles fortissimus, qui de libertate American\u00e2 optim\u00e8 meruit; \u00e6ternum,  enim, nomen famamque \u00e0 Britannis clade maxim\u00e2 affectis, virtute duxit. Utinam oras Americanas iterum aspicere illi liceret! O quantas grates illi persolvere debent Americani; her\u00f6i illi dico, qui, patri\u00e2, amicis, conjuge charissim\u00e2, relictis, ad libertatem non Americanorum tant\u00f9m, sed generis, etiam, humani, tutandam, properavit, vitamque periculis omnibus objectare, libertatis caus\u00e2, non recusavit. Sese,  enim, hominem esse rect\u00e8 judicans, nil, quod ad infortunia et mala humana spectaret, \u00e0 se alienum esse arbitrabatur. Militem et propugnatorem libertatis haberi tantummod\u00f2 volebat; et voti certissime compos fuit; summam, enim, claritudinem, ob libertatem pugnando, apud omnes bonos assecutus est.\n\nCivitatum f\u0153deratarum Americanarum Congressus, nudiustertius, ita de La Fayette decrevit: \u201cQuandoquidem La Fayette, Gallus pr\u00e6nobilis, civitates hasce f\u0153deratas Americanas denu\u00f2 visere vult, \u00e0 Cougressu populeque Americano decretum sit, Americanos omnes, grati animi erg\u00f4, eum videre magnoper\u00e8 cupere;\u201d simulque decretum fuit, uti navis longa Americana, eum ad oras terr\u00e6 Columbi vehendi caus\u00e2, dimitteretur. Americani omnes hunc tam clarum propugnatorem et defensorem libertatis videre vehementissim\u00e8 cupiunt.\n\nQu\u00f2d si unquam ad oras Americanas ille virinclytus appulerit, Americani, libertate fruentes, oper\u00e2 ejus maxim\u00e8 part\u00e2, Washingtonii amicum et familiarem eximium, honore summo, proculdubio, prosequentur. Nosque, in h\u00e2c republic\u00e2 Ohioensi, \u00e0 tempestibus et bellis Europ\u00e6is procul amoti,  aliquid, virum talem honorandi caus\u00e2, scripsisse, vald\u00e8 gestimus. Qu\u00f2d  si illum unquam aspicere nobis contigerit, quam gratum spectaculum oculis nostris offeretur! Tunc fortass\u00e8eum sermone Gallico alloqui et compellare nobis licebit. Libertatis, enim, amatores omnes eum honore summo prosequi debent.\n\nAlii, insuper, fuerunt Galli, qui martia ob Americam pugnando vulnera passi: eos gratiarum actione dignatus est Congressus. Ludovicus, quoque, Galli\u00e6 rex, optim\u00e8 de libertate American\u00e2, cert\u00e8 meritus est, qui, Britannis terr\u00e2 marique potentibus, bellum indicere, et Americanis, rerum omnium inopi\u00e2 laborantibus, succurrere, et suppetias ferre, ausus est.\n\nBello Americano tandem feliciter confecto, Galli,  fideles fortesque socii, domum redi\u00eare; et libertatis donis apud Americanos capti allectique, im perii  regalis vestigia omnia penit\u00f9s fundit\u00f9sque abolere constituerunt; quocirca,  rege suo occiso, imperium regium populari commutabant; nec \u00e0 seditionibus aut tumultibus diris gravibusque abstinere destiterunt, donec ad Napoleonem Bonaparte, fortun\u00e6 filium, rerum summa delata est.\n\nEtsi, de rebus Gallicis novis dicere, \u00e0 re nostr\u00e2 paul\u00f2 sejunctius erit, tamen, quia in earum mentionem incidimus, paucula nonnulla de eis hic subjicere nobis visum. Supervacaneum in pr\u00e6senti\u00e2 erit, causas indagare, ob quas bellum hocce apud Gallos exortum sit. Clerici Gallici, nec non nobilitas primoresque imperium nimis grave in plebem exercere c\u0153perant. Ad hoc, Americanorum exemplo incitati sunt Galli, qui, libertatis bona apud Americanos videntes, similem sibi felicitatem fortunamque exoptabant: plures, insuper, apud Gallos, proven\u00eare scriptores, qui nobilitatis et clericorum superbiam et crudelitem insectari, et pal\u00e0m reprehendere, non dubitaverunt.\n\nH\u00e6,  forsitan, caus\u00e6 extit\u00eare, quibus impellentibus, res novas exoptare Galli c\u0153perunt. Earum rerum novarum initium de libertate, et generis humani amicis optim\u00e8 mereri videbatur; at, ex bonis initiis, eventus pessimi proven\u00eare; cives de principatu inter sese certare; interficere, trucidare, jugulare, omnia sacra miscere, turbare; inter bonos et malos discrimen nullum, omnes honorum et dignitatis gradus penit\u00f9s abolere. \n\nBellatorum omnium, qui aut existunt, aut olim extit\u00eare, Napoleon Bonaparte, proculdubio, maximus fuit. Rempublicam Gallicam ordinavit et stabilivit iste vir inclytus. Illustrissimum Bonaparte, nihil carbone  notandum patr\u00e2sse, dum rerum habenas apud Gallos teneret, minim\u00e8 affirmare velim; attamen, eum multa cret\u00e1 notanda fecisse, compertum habeo. Multi, \u00e0 rebus Gallicis novis omnin\u00f2 abhorrentes,  eum tyrannum crudelissimum f\u00e6dissimumque pal\u00e0m nuncup\u00e2runt. Nos,  autem, \u00e0 pr\u00e6judicio omni procul amoti, et veritatem tantummod\u00f2 indagantes, eum minim\u00e8 crudelem, (quipp\u00e8 qui imperium tantum tot in gentes haberet,) extitisse autumamus. Clericos Gallicos, qui imperium crudelissimum in plebis ejus mentes et animos jam di\u00f9 exercuerant, \u00e0 muniis  omnibus, et \u00e0 republic\u00e2, procul amovendos curavit.\n\nH\u00e6c de rebus Gallicis dixisse, in pr\u00e6senti\u00e2, sufficiat. Omnia, qu\u00e6 Galli\u00e6 rectores faciebant, minim\u00e8 \u00e0 Washingtonio probata fu\u00eare. Ingruente belli civilis horrore, Americanos,  \u00e0 partium studio immunes servare difficillimum fuit. Difficultates, tamen, omnes, Washingtonii vigilantia superavit. Bello Americano felicem ad exitum tandem perducto, bona qu\u00e6dam, et plurima mala, inde exoriebantur.\n\nBelli istius exitus mortales fere omnes falsos fieri subegit: fidem publicam et privatam parvi pendere et contemnere edocuit. Extit\u00eare,  tamen, pauci, quibus honestas divitiarum comparatione potior fuit. Hi pecunias Britannis debitas persolvere non dubitabant; etsi eas non persolvendi facultas legibus data est: plures, tamen, patri\u00e6 legibus freti, pecunias omnes hostibus nuperis debitas persolvere plan\u00e8 recusabant.\n\nPlurim\u00e6, autem, artes, bello hocce, in majus provect\u00e6 fuerunt. Medicin\u00e6, pr\u00e6sertim, et chirurgi\u00e6 praxis admod\u00f9m excolebatur. Medici et chirurgi plurimi bello isto claruerunt. In quibus fuit illustrissimus Benjaminus Rush, de libertate American\u00e2, et medicin\u00e6 parte omni, optim\u00e8 meritus. Hic medicus inclytus, tetanum, morbosque alios, ex cerebri aut nervorum turbamento oriundos, cortice Peruviano, mercurio dulci sexi\u00e8s sublimato, aliisque remediis corroborantibus sanare primus instituit. \n\nServos omnes, quos, vivus, in servitute tenuerat Washingtonius, morte imminente, libertate donari, et manu mitti jussit. Testamento, enim, supremo, servos omnes, post uxoris dilect\u00e6 mortem, liberos, et sui juris esse voluit. Virum, libertatis et \u00e6qualitatis ade\u00f2 cupidum, mortalem ullum in servitute tenere, mirandum cert\u00e8 est.\n\nAttamen, omnes, fer\u00e8, Virginiam incolentes, qu\u00e2 in civitate degere decrevit Washingtonius, servos possidebant; consuetudo, itaque, servos habendi et tenendi, qu\u00e6 rebus, fer\u00e8, in omnibus, domina et magistra rect\u00e8 nuncupatur, cum Washingtonio facit; nolim, tamen, ist\u00e2 in re, eum omnin\u00f2 inculpatum dicere; t\u00f9m, quia, tanti viri exemplum secutos plurimos, servos suos in libertatem missuros, minim\u00e8 dubitandum est; t\u00f9m, quia, homines omnes, cujuscunque sint coloris, natur\u00e2 \u00e6quales esse, facillim\u00e8 probari et demonstrari potest. Viro, autem, tantis virtutibus clarissimis insignito, delicti venia danda.\n\nTestamentum,  insuper, Washingtonii supremum, eum \u00e0 culp\u00e2 omni, h\u00e2c in re, immunem reddit; quipp\u00e8 qui servos omnes suos, post uxoris mortem, ut mod\u00f2 dictum est, liberos esse voluit; generi, enim, humano amicissimus semper erat: lenior, enim, magis, qu\u00e0m crudelior est habitus.\n\nDe Washingtonii prosapi\u00e2, genere, et studiis juvenilibus, satis hujusce operis initio dictum puto. Patre, adhuc puer, orbatus, sub matris tutel\u00e2 adolevit. Linguam nullam, pr\u00e6ter Anglicanam, quantum scio, didicit: ad artes, tamen, plures ingenuas, mathematicas pr\u00e6sertim, animum sedul\u00f2 appulit. Terr\u00e6 mensor fuit: plurima, insuper, munia, tam civilia, qu\u00e0m militaria, summ\u00e2 cum laude obivit. Vit\u00e6 integritate maxim\u00e8 enituit. Hominum omnium, quos terra Columbi unquam aspexit, aut fortass\u00e8 unquam aspiciet, proculdubio aptissimus fuit, qui exercitibus Americanis pr\u00e6esset, eosque ad victoriam duceret, et libertatem Americanam stabiliret.\n\nInimicis, tamen, minim\u00e8, carebat: quum, enim, imperator summus esset, invidi\u00e2 flagrabant nonnulli, magnitudinem ejus crescentem videntes: nec deerant,  qui, imperium tantum ad Washingtonium unum deferri non oportere, eumque, su\u00e6 utilitatis et commodi caus\u00e2, bellum, morando, ducere, audacter dicerent. Meritorum, enim, magnorum comes invidia plerumque esse solet. Quamobrem, eum imperio depellere, omnique auctoritate exuere, \u00e0 quibusdam turpissim\u00e8 fuit tentatum.\n\nMens, autem, conscia recti Washingtonio semper fuit; quam, nec hominum min\u00e6que, nec civium clamor prava jubentium, \u00e0 recto deflectere unquam potu\u00eare. Libertatis American\u00e6 fortuna tandem vicit: qu\u00f2d si imperio militari, turpium paucorum civium, summam rerum affectantium invidi\u00e2, privatus esset Washingtonius, dubito an libertatem adipisci, duce alio, quamvis pr\u00e6claro, Americani potuissent.\n\nAt Dei optimi maximi munere et providenti\u00e2 factum est, ut, apud exercitum cum imperio esset Washingtonius, usque dum, hostibus ubique debellatis, pacem virtute concili\u00e2ret.\n\nWashingtonium si cum viris aliis temporum pr\u00e6teritorum conferamus, omnibus cert\u00e8, qui aut apud veteres olim claru\u00eare, aut apud recentiores jam nunc aur\u00e2 \u00e6there\u00e2 vescuntur, long\u00e8 major heros noster invenietur. Ab Aluredo magno, rege Britanno, haud mult\u00f9m abludit Washingtonius. Hi viri pr\u00e6clarissimi, justiti\u00e6, fortitudinis, et pietatis amore insignes fu\u00eare.\n\nCum Aluredus sagum tog\u00e2 mut\u00e2sset, mala majora, qu\u00e0m qu\u00e6 Washingtonio unquam contigerant, perpessus est; cumque, formam et personam alienam mentitus, hostium castra exploratus esset, et suspicionem omnem, lyr\u00e6 dulcedine, evit\u00e2sset, Washingtonio audacior forsitan existimari potest. Hostium,  tamen, Trentoni\u00e6, apud NeoC\u00e6sareenses, captura nos Aluredi res gestas monet.\n\nRempublicam Washingtonius ordinavit et stabilivit: jus, \u00e6quitatem, pietatem, religionem, artesque ad humanitatem spectantes, excolebat: et mihi, multa cogitanti, multaque scrutanti, major bello, an pace fuerit, dicere, in primis difficile videtur. Aluredus magnus, contr\u00e0, artes multas, primus apud Britannos excolendas curavit; de literis optim\u00e8 meruit. Aluredus, porr\u00f2, scriptoribus pr\u00e6claris, qui facta ejus ingentia memori\u00e6 traderent et mandarent, privatus, vetustatis tenebris fer\u00e8 penit\u00f9s obscuratur.\n\nWashingtonium, autem, ingenia pr\u00e6clarissima ad c\u0153lum tollere certatim nitebantur; et merit\u00f2 quidem; nullus enim, omnibus in rebus ad gloriam laudemque veram spectantibus, illo major: vir, denique, probus fuit, patriamque adamavit.\n\nCives Americani, terram latissimam, feracissimam, rebus omnibus abundantem possidetis. Concordi\u00e2  valebitis, discordi\u00e2 infirmi eritis. Religionem, scientiam, artesque liberales ac ingenuas excolere debetis; gratias, imprimis, maximas Deo optimo maximo habere oportet, qui bellum Americanum, Washingtonii ductu, ad exitum felicissimum perducere dignatus est.\n\nCollegia, Academias, et ludos literarios instituere ubique oportet, ut, religio,  Dei veri scientia, et artes vit\u00e6 utiles ubique vigeant, ut scienti\u00e2 \u00e0 gentibus cunctis dignoscantur Americani: pacis studia colant; in pace, autem, bello necessaria parent. Justiti\u00e2 et virtutibus omnibus egregiis insignes sint, et Deo soli, libertatis ac bonorum omnium auctori, gratias semper agant: Washingtonii virtutes semper recordentur: factorum ejus splendorem ob oculos propositum semper habeant: Deumque semper precentur, ut imperii Americani felicitas perpetua sit.\n\nImprobos omnes oderint, malos p\u0153nis c\u00f6erceant, bonos honore prosequantur: virosv doctos in pretio habeant: ignorantia ubique spreta jaceat: sit, denique, in uniuscujusque fronte scriptum, quid de republic\u00e2 sentiat. Agriculturam, mercium commutationem, fidem inviolatam ament: temperan tiam, et virtutes omnes colant. \n\n\n"}, "title": "Washingtonii Vita"}